<?xml version="1.0" encoding="utf-8"?><html xmlns="http://www.w3.org/1999/xhtml"><head><title>Сабит Муканов. Ботагоз</title><meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" type="text/css" rel="stylesheet"/><style type="text/css"></style></head><body class="main"><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Зерттеушінің өте шұқшиып сұрағаны – Асқар болды. Оған Амантайдың берген жауабы:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Бізге ере алмай қашып кеткен, содан кейін қайда кеткенін білмеймін.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ботагөз мәселесінде де ол осыны айтты. Зерттеуші қысып та, өтініп те сұрап еді, «көргем жоқ, білгем жоқтан» танбады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Күндізгі жауап сонымен бітіп, Амантайды қайта апарып қамағанда, үйде отырғандардан ол не айтып не қойғанын жасырған жоқ. Амантайдың жауабын естігеннен кейін, бастығы Бүркітбай боп ренжіді:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Оның жарамаған екен,– деді олар Амантайға,– сені ақтап, жазаны біз тартуға жол еді. Ер азамат сенің, мыңға балап етегіңнен ұстаған адам ең. Сен жазатайым болсаң, елдің қабырғасы сөгіледі. Ал, біз – көптің біріміз.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Жоқ, мен мойынға алайын», «жоқ, біз мойынға алайық» деген таласпен Амантай мен жігіттер біраз отырды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Енді болары болған,– деді кейбір ара төрешілер,– Амантай мойнына алып қойса, танғанмен оны тандырмайды. Олай болса тәуекел деп осы сөзге табан бекітіңдер. Бір жөні болар.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Кешкі жауаптан Амантай әлсіреп қайтты. Жауап алғанда ішінде Итбайдың Сарыбасы отырып, урядникке ұрғызып өзі де ұрып денесін көкала қойдай ғып, басы-көзін көнектей ісіріп жіберіпті. Өзге жігіттер уәде бойынша жауапты Амантай ізімен берген екен.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Кім қалай әкеп беретініне Амантай қайран қалады: қамалғалы абақты ішіндегілердің аузынан қымыз бен ет кеткен жоқ. Біреулер кескен еттің ішіне: «Ішіміз ауырады, амал жоқ, тілегіміз сенде» деп хат салып жібереді. Кешкі жауапта қатты соққы жеп қайтқан Амантай, «ас іш!» дегендерге алғыс айтып қана «тұла бойым таяқтың зардабынан ашып, дуылдап бара жатыр» деп, қисайып ыңқылдап жатыр еді:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Амантай!– деді, бір табақ сүрді алдарына алып жеп отырғандардың біреуі. Басыңды көтерші.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Немене?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Көтерші басыңды!» деген сөз құлағына жағымсыздау тиген соң Амантай басын ақырын көтеріп, «тұр» деген жаққа қараса, жылтыраған май шамға біреу бір қағазды тосып, үңіле ішінен оқып отыр екен.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Не қағаз, не қағаз?– десті жұрт, оқып отырғанға.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сырттан әкелген дәмнің ішіндегі жаяның қыртысын кесіп отырсам, мына бір қағаз шықты, біреудің бізге жазған хаты.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Кәне оқышы!–деді жұрт.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Хат оқыған жігіт Нұғман деген мұғалім еді. Амантай отрядына қатынасың бар деп ұстаған.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Мұғалім хатты оқып шықса, дәм берген адам былай деп жазыпты:</span></p><p class="heading0" style="text-align:center;"><span style="font-family:Times_avs_space_New_avs_space_Roman;font-weight:normal;font-style:normal;">«A3AMATTАР!</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Мен сендерге осымен төртінші рет дәм әкеп отырмын. Елдің жинап жіберген дәмі. Осыдан басқа қолынан келері жоқ. Көп жазуға орын тар. Бүгін түнде Амантайды өлтірмек. Елікбай мен Сарыбас Кулаковқа, зерттеушіге, Кошкинге ақша беріп, «қашқан жерінде аттық» дегізіп өлтіртпек болғанын естіп отырмын. Бұған елдің іші қатты ауырады. Шамаларың келсе Амантайды қашырыңдар. Іргені бұзып шығуға жарар ма екен деп, осы дәмнің ішіндегі қос қазының бір жақ қабырғасының орнына бір мықты пышақ салып жібердік. Сонымен сәкіні қопарып көріңдер. Сәті келсе бірдеме болар. Біздің қолдан келгені осы».</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Бұл кезде түн ортасы ауған еді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ал, неғып отырсыңдар?!–десті пышақ табылған соң іштеріндегі естиярлары,– қамға кірісіңдер, сәкіні қопарып көріңдер.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Жоқты айтады екенсің!– деді оған, манадан сөзге қатынаспай, әркімге жалақ-жұлақ қарап отырған Қожантай,– пышақпен іргені қопарғанды қай аталарыңнан көріп едіңдер?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Не өзің, сандалып басты ауыртып отырсың!– деді оған басқа біреу.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сандалмасаң сандалма! Сен тамұқта, мен ұшпақта отырғамын жоқ. Екеуміз де қамаудамыз. «Буынсыз жерге пышақ ұрма!» деген. Аққұла қиналатын жұмыс болғасын айтам. Әйтпесе, ретін тап та бәрін, шық, оған мен қуанбасам қайғырмаймын, қайта маған жақсы болады!– деді Қожантай өршеленіп.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Тісіңді сындырып жіберейін бе!– деп ана жігіт оған ұмтылғанда:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Қойыңдар!– деп өзгелері жібермеді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ал қопардық!– деп қолы қарулы жігіттер сәкінің тақтайларының ірге жақ бұрыштарын мыжғылап жона бастағанда:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Қолдан келмейтін іске кірісулерін қарашы!– деп Қожантай күңкілдеді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Жігіттер оған қараған жоқ. Суы қатты, темірі майырылмайтын өткір пышақпен тақтайды екі жақ басынан мыжғалап жонды. Біраздан кейін екі тақтайдың төрт жақ басынан қол сиятын төрт тесік жасалды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Я, сәт! Қопарып көріңдер!– десті әркімдер.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Мықшия тартқан төрт-бес жігіт, тақтайды қозғай алмады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Айттым ғой,– деді тағы да Қожантай,– бай орыстың үйі емес пе, шегесін тастай ғып қаққан? Үлкен сүймен болмаса, құр қолға не қопарылсын.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Темірбек сөзге де, тақтайды тесуге де араласпай бір бұрышта отыр еді. Қожантайдың сөзіне ыза боп кеткендей, орнынан ұшып тұрды да, тақтайдың тесілген жеріне кеп, Қожантайға алая, қабатын қасқырдай бір қарап алып, Польша түкіріп, алақанын ысып-ысып жіберіп, бақандай саусақтарын тесікке тықты.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Тақтайдың үстін баспаңдар!–деді ол, көтергелі мықшия беріп.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Манадан бері, басып тұр екеміз ғой, бәсе, неғып қопарылмайды десем!–деді манадан бері тақтайды екі-үш рет көтеріп қозғалта алмаған жігіт, Темірбек көтеріп кете ме деп ойлап.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Көтеретін тақтайдың үстінен жұрт екі жарылған кезде, аяғын екі жақ қабырғадағы тақтайларға басып, «һауп!» деп Темірбек денесін жоғары қарай жазып қалғанда, ұзындығы қарыстан артық екі шегесімен бірге тақтай шақыр ете түсіп қопарылып шыға келді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Жарайсың, сабазым!– десті үйдегілер.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Япыр-ай, қарулы екен.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Е, атаққа шыққан мықты жігіт емес пе, құдыққа түсіп кеткен Итбайдың атан өгізін мүйізінен суырып шығарған.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Қопарған тақтайды орнынан жұлып алып аунатып тастаған Темірбек оның орнына адам денесі сиятын болмаған соң, басқаларын да қопарайын деп еді, олар бола қоймады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Мына қопарылған тақтайды астынан тығып көтерсе оңай қопарылады,– деді біреу.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Онысы рас!– дегеннен кейін, қалыңдығы төрт елі тақтайды көлденең астына тығып жіберіп, екі-үш жігітті зерлеп басып еді, тақтайлардың басы қопарыла бастады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ал, кәне шығыңдар, алдымен Амантай шықсын!– десті, ірге ашылғаннан кейін жұрт.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Тез болыңдар!–деп Амантайды алдына сала, жұрт іргеге жұмылғанда, Қожантай кейін қалып, үйдің қабырғасын екі жұдырығымен кезек-кезек сартылдатып ұрып, аяғымен есікті тепті. Сол кезде сыртта сатыр-күтір мылтық атыла бастады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Мінезі тұйық болғанмен, Темірбек адамның адал-арам пиғылын жақсы айыратын еді. Абақтыға жабылғалы оның аңдығаны Қожантай да. Қожантайдың қимылы оған күдікті көрінетін де тұратын.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Жұрт іргенің тесігіне таласқанда, сабырлы мінезін өзгертпей Темірбек кейін тұрып қалған еді, құлағына есікті тепкілеп, қабырғаны ұрған дауыс естілді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сен кімсің, әй!– деді кім екенін қараңғыда айыра алмаған Темірбек қасына барып.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Анау дыбыс бермей тарсылдата бергесін, Темірбек жағасынан шап беріп ұстап:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Кімсің деймін, айт жанын, барда, әйтпесе, жоқтауыңды бір-ақ асырам!– деді қатты сілкіп.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Мен Қожантай,– деген сөз түсіп кетті сілкіленген адамның аузына.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сенікі не?!– деді Темірбек, Қожантайдың кеңірдегінен ұстай алып.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Жай!– деді Қожантай сасып қап.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ұлыққа хабар бергің кеп тұр ма?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ия!–деді Қожантай, аузына «жоқтың» орнына «ия» түсіп кетіп.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Қожантай шынын айтты. Оны зерттеушімен Елікбай ақылдасып, әдейі тыңшылыққа қаматқан еді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Басқа сұрау беруге Темірбектің денесін ашу кернеп кетіп, жалаңаш кеңірдекті қапсыра қолын салып кеп жіберді. Қарулы уысын Темірбек мытып-мытып қалғанда, Қожантайдың өңешіне саусақтары найзадай қадала қалды. Қылғынып өкпесі аузына тығылған Қожантайдың көзінен жас ыршып кетті; жалбарынайын деп еді, арам сөзге адал уыс жол берген жоқ. Ол қырылдады...</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Осы кезде есік ашылып, фонарь ұстаған бір топ солдат мылтықтарын ұсынып үйге кіріп келді. Іштерінде Елікбай мен Сарыбас. Және іргеден қашқан біраз адам.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Солдаттар кіргенде басқалар сасқанмен, Темірбек сасқан жоқ. Қожантайдың былқ-сылқ еткен денесін ол бұрышқа қарай лақтырып жіберді. Бірақ өлтірісін білген жоқ.</span></p><p class="heading0" style="text-align:center;"><span style="font-family:Times_avs_space_New_avs_space_Roman;font-weight:bold;font-style:normal;">2</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ботагөздің басында қайғы мен қуаныш бірдей түйісті. Қуанышы: майданға Елемесов болып кеткен Асқардан, сол фамилиямен жұмасында бір хат келеді. Бұл да жұма сайын хат салады. «Кенжетай да осында, аман» деп жазады Асқар.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Қайғысы: Амантай мен Темірбектің халы не күйде екенін анық біле алмайды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ел ішіне тараған өсек-аяңға қарағанда, Итбайды өлтіру жөнінде жүзден аса адам ұсталған екен, солардың ішінен іріктеліп 15 кісі айыпты саналған да, өзгелері залог салып, пара беріп босанып кеткен. Біраз адам жауаптан кейін ақталған.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Амантай мен Темірбек есіне түскенде, жүрегі сыздап көңілсізденгенмен, Ботагөздің күнделік өмірінің көбі көңілді өтті. Айжан оған Айбаладан кем болған жоқ.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Ержан үйіне ғайыптан бір сұлу қыз пайда болыпты» деген қауесетпен сол маңайдағы Атығай, Қарауылдың шек шығар бозбалалары іздеп кеп, қазақ ғұрпымен Айжанға «жеңгелет» деп өтініп еді, Айжан ол жігіттердің бетін қайтарып, жолатпады. Ержанды қатты сыйлайтын Айжан, Ержанның Асқарды сыйлайтынын біледі. Сондықтан «жеңгелету қазақ ғұрпында айып болмағанмен, кейбір жақсы көретін жігіттері өлердегі сөзін айтып жалынғанмен, «жеңгелетпейтін себебіңді айтшы, мен сол қызға татымаймын ба?» деп қиылған кейбір сөздерге айтар дәлелі болғанмен, кейде сөзден жеңіліп, жібі босағанмен, «ағаң естісе өлтіреді» дегенді сылтау ғып көнбеді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ержанның ауыл-ағайыны да меймандос, бірін-бірі сыйлағыш, жақсы адамдар екен. Ержан мен Айжан жатырқамаған соң, олар да Ботагөзді жатырқамады. Ботагөзге олар өзінің ауылындай боп, үлкендерін сыйлап, замандастарымен үйір боп кетті.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Қыс басталды. Амантай мен Темірбектен әлі хабар жоқ.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ержанның қысқы кәсібі: күзен ақ тышқан сықылды ұсақ аңдарды аулау екен. Бір жақсы аты, бір тазы иті бар. Егер күн ашық болса, атына мініп, итін ертеді де тан, ата сонарлап кетіп, қас .қарайғанда бір-ақ қайтады. Кейде қонып келеді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ержан үйде жоқта шағын малды Айжан мен Ботагөз жайлайды. «Ұйқыңды бөлме, азғана мал ғой, өзім де жайғастырам» деп Айжан Ботагөзді жұмысқа қосқысы келмейді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Үйде отырып не бітірем, мал жайласу әрі ермек, әрі пайда,– деп Ботагөз сонда да Айжаннан қалмайды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Жайлайтын мал: үш бұзаулы сиыр, бір жұмыс аты, екі өгіз, екі тай, он шақты қой мен ешкі. Оларға Айжан мен Ботагөз үш мезгіл шөп салады, қораларын тазалайды, суарады. Одан басқа жұмыс: күйген ағаштан қораға үйіп қойған отынды ұсақтайды, боран болған күннің артынан қораға түскен қарды төгеді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Дыңдай бір жігіттей қаруы бар,– деп мақтайды Айжан Ботагөзді абысындарына.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Онысы рас. Суыққа шыққасын екі бетінде қан құлпырып, аязды күндерде де күрек, айырды жалаңаш қолымен ұстап Ботагөз кіріскен жұмысын жапырып жібереді. Қар күрегенде, шөп айырлағанда:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Бір жерін, ауырар, байқап көтер!– деп Айжан сақтандырғанмен Ботагөз:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Қайтер дейсің жақсы болады,– деп өршелене істейді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Қолы боста Ботагөздің оқитыны кітап, әсіресе романдар. Ержан оны анда-санда Қызылжарға апарып қайтады. Сонда ол қазақ балаларына арнап шыққан Сухотин школасынан барып бір таныс жігіт арқылы кітап алады да, оларды оқып шыққасын не өзі апарып беріп, не Ержаннан беріп жіберіп, тағы алдырады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Осындай қайғы мен қуаныш араласқан ала-құла күндердің біреуінде, таңертеңгі малды жайласып, шайларын ішіп, Айжан бір үйге бір жұмысқа кеткесін, Ботагөз Леонид Андреевтің «Асылған жетеу» деген әңгімесін оқып, аяныш халға ойы ауырлаңқырап отыр еді, сыртында үлкен қара тұлыбы бар, басында қара сеңсең папағы бар, денелі біреу үйге кіріп кеп:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Үйдің иесі қайда?– деді тұлыбының жағасын қайырып, биялайын шешіп, тоңған алақанын қыздырып ысқылап.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Үйде жоқ. «Осы Алексей Кулаков емес пе?»–деп ойлады Ботагөз.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Қайда ол?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Аңға кетті.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сен кімсің?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Мен қарындасымын.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Қатыны қайда?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Бір үйге кетіп еді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Шақыр тез.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Жарайды,– деді Ботагөз тұра беріп, «неге шақырады?» деп ойлап.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Тез! Тоңып келдік. Шай қойып берсін.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Қазір!– деп Ботагөз киімін киіп, есікке бара беріп еді:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Әй қыз!– деді анау.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ә,– деді Ботагөз айналып:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сен орысшаны қайдан білесің?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Қалаға жақын елміз, араласып жүреміз.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Жоқ, сен оқыған қызсың ғой?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Аздап оқыдым.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Орысша школда ма?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ия.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Жарайды, қатынды тез шақыр!</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Міне, қыз қайда?– деп ойлады Алексей,– сұлу қыз! Сайтан білсін, қайда көргенімді. Таныс қыз сықылды!» «Оқып отырғаны не екен?» деп, сыртқы тонын сыпырған Алексей, пимасының қарын сүртпестен төрге барып терезенің үстіне қойған кітапты алды да:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Қара мынаны!– деді даусын шығарып,– оқымысты қыз екен бұл!</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ботагөз ауыз қорадан тысқа шыға келсе, есік алдында бес-алты шаналы адамдар тұр, аттары бусанып терлеген, үстері қырау. Шаналардың айналасында он шақты мылтықты солдат бірін-бірі түрткілеп, аунатып ойнап жатыр, орта кездегі екі шанада біреулер бүрісіп отыр, олардың қасында мылтықты екі солдат тұр.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Бұлар кім?» деген оймен, Ботагөз ығысыңқырап қасынан етіп бара жатқанда:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ботагөз!– деген дауыс шықты артынан.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– «Бұ кім?» – деп Ботагөз жалт қарап еді, шанада бүрісіп отырғандардың біреуі түрегеп:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ботагөз!–деді тағы.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Үстін қырау жапқан, тысы жылтыраған күпілі біреу. Басында тыссыз, төбесі түтеленген тымақ.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Қалқам!–деді түрегелген күпілі,– бауырым, Ботам! Мен Темірбек!</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Темірбек еңіреп жіберді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Есінен танып қалған Ботагөз етпетінен түсе жығылды. Ол түрегеп тағы жығылды. Жанталасып, ол тағы тұрды да шанаға қарай жүгірді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Темірбек шанадан атып түсіп ұмтылғанда:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Қайда барасың?!–деп солдат көлденеңдей қалды. Темірбек солдатты қағып жіберіп, Ботагөзді бас салып құшақтады. Екі бетінен кезек-кезек қатты сүйді. Екі көзінен парлаған жас Ботагөздің бетін жуып кетті.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Саған не болды, Темірбек? Сабыр ет, сен бұлай емес едің ғой, Ботагөзді ала өлетін болдық қой. Қой енді тез! Әлгі ит шығып қалар!–деді бір арестант.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ол сөзді мақұл көргендей Темірбек құшағын жазды да:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Енді өлсем арманым жоқ! Бауырым, сәулем, Ботам!.. Көзіңнен айналайын, жылаған жасыңнан зекет кетейін!..– деді өксігін басып.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Есін жинаған Ботагөз, тиюға әлі келмеген жасты көзін Темірбекке тоқтау айтқан адамға салса – Бүркітбай екен. Сақал-мұртын бұрын ол қырып жүретін еді, кәзір қауғадай боп кеткен. Бірақ Ботагөз оны лезде-ақ таныды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Күй осылай, Ботагөз,– деді Бүркітбай,– тергеуіміз бітті. Сотқа келе жатыр. Қызылжарда болады дейді. Он кісіміз. Жақында елден кісі келер. Жақсылық күтіп бара жатқамыз жоқ. Аузымыз жетсе ел адамына саған қатынас дерміз. Амантай қашып кеткен еді, өлі-тірісін білмейміз. Бізді қатты ұстайды. Жан адамға сөйлестірмейді. Ал енді, сен бізді танымаған бол, Темірбек, сен енді буыныңды босат. Бұған да шүкіршілік. Жолымыз болар. Ботагөздің бізге жақын екенін білсе жазым қылар.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Бұлар кім, Ботагөз?–деген әйел дауысына Ботагөз жалт қараса, Айжан екен.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Менің ағам!– деді Ботагөз жасқа булығып, сөзін бөліп зорға айтып, бірақ солдаттарға онысын сездірмеуге тырысып.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Қайдағы?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Әнеугі болысты өлтірген...</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Не дейді, жаным-ау!..</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Айжан да бойы дірілдеп, сасып қалды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– «Осы үйге түсеміз» дейді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Түссін.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Үйге қарай беттеген Айжан мен Ботагөзге Алексей қора аузында қарсы шықты.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сұлу қыз, неге кешіктің?– деді ол.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Жай.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Көзің неге қызарған?–деді Алексей көзін ойнақшытып, күлімдеп, ішінен: «әлгінде көзі айнадай жарқырап тұр еді, қалай тез қызарған?» деп ойлап.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Осы кезде көк тазы сып ете түсіп, әуелі еркелеп Айжанның үстіне секіріп, артынан Кулаковты көріп, үріп еді, «Бұл қайдан келіп қалды?» деп сыртқа қараған Айжан мен Ботагөздің көзіне, ат үстінде келе жатқан Ержан түсті.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Үй иесі сен бе?–деді Алексей Ержанға.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Мен.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Біз арестант әкеле жатырмыз. Үйіңнен шай ішуге бола ма? Солдаттар тоңды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Болады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ендеше тез!– деп Алексей солдаттар жаққа кетті.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ботагөздің ағасы!.. Болысты өлтірген!..– деді Айжан сыбырлап Ержанға.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Солай ма?– деді Ержан, таңданып,– ендеше тез ас қыл, дәм таттырып жіберейік.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ботагөздің көзі де, құлағы да солдаттар жақта болып еді, олар Алексейге Ботагөз бен Темірбектің кездескенін айтқан жоқ.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ержанның шым үйінде екі бөлме бар еді. Төргі бөлмесіне сәкі төселген, ауыз бөлме сәкісіз. Онда ас-су, ыдыс-аяқ тұрады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Алексей бірнеше солдатпен төргі бөлмеге отырды да, ауыз үйге солдаттан күзет қана қойды. Арестанттар ауыз үйде отырды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Арестант жігіттер жолдан өте жүдеп келген екен. Шортаннан шыққанда олар он екі екен. Екеуі жолда суыққа үсіп өліпті. Тірі келе жатқандарының ішінде: мұрны, беті, құлағы, аяғы, қолы үсімегендері аз. Он жігіттің үшеуі қатты сырқат. Біреуі өте нашар. Өзгелерінің бәріне де тымау тиген, жөтелден кеуделері күрк-күрк етеді. Сырқат жігіттер үйге сүйемелдеумен кірді, нашар жатқан жігітті көтеріп кіргізді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Жасыратыны жоқ,– деді Бүркітбай Ержанға бір қаға берісте,– етің тірі жігіт екенсің, біз де бір адамнан кембіз деп жүрген жігіт емес ек, күйіміз былай болды. Аштан өлейік деп келеміз. Шортаннан шыққалы бір тілім қара нан мен қара судан басқа түк татқамыз жоқ. Бүгін он күн. Оның үстіне жолшыбай жаяу жүрдік. Сілеміз қатты. Ендігісін өзің біл.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Бұйырғанын көресіңдер. Ішіміз ауырады. Амал жоқ!..– деді Ержан.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ауыз үйде ас істескен боп жүріп Ботагөз бұл жерге қалай келгенін, Асқардың қайда екенін айтты. Алексеймен солдаттар төр үйде арақ ішіп, азан-қазан болып жатты.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Жылы үйге кіріп бойлары жылынғаннан кейін, аяғы, қолы, беті үсігендердің жарасы удай ашып, ыңқылдай, сарнай бастады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Япыр-ай, иманым қасым болды-ау, Айжан!– деді үйге кіріп-шығып жүрген Ержан,– асыңды тездетші!</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Үйге кіргеннен кейін Темірбек жөнді үндеген жоқ. Егер де дыбыс шығарса, еңіреген дауысы бірдей шығатындай болып, Ботагөздің жүріс-тұрысынан көзін айырмай, екі көзі жасаурап телмірді де отырды. Аздап тымауратқанмен, он жігіттің ішіндегі дені саулары Бүркітбай мен Темірбек екен.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Арестанттарға жаны ашығанмен «әркімнің өз жаны тәтті» дегендей, «арестанттарды күтті деп кәпірлер пәле ғып жүре ме?»–деп Ержан басында аздап сескенген еді. Артынан Алексей де, солдаттар да бойлары жылынып мас болғаннан кейін азан-қазан шулап өлең айтып кеткесін, ол да шүйіркелесіп кеңесті.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Солдаттар мен арестанттар шайды бөлек ішті. Етті де бөлек жеді. Арестанттарға шайды Ботагөз құйып берді, солдаттарға Айжан құйып берді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Айжан нанды қала әдетімен ашытып, қалаш қып пісіретін еді. Жылы қалашқа шыртылдақ сары майды араластыра отырып арестанттар шайға мейлінше қанды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ержан соғымын жақында сойған еді. Орыстан күзді күні сатып ап, үш ай сұлыға қойып сойған мәстектен екі елі қазы шыққан.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Айжан!–деген Ержан қазанға ас саларда,– азап тартып келе жатқан азаматтар екен. Сауабын аларсың. Асты жақсылап салып, сыбағалы мүшелерін бер. Бұлар да бір-бір елдің серкелері, басына іс түскесін қор боп отыр.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Орыс мүше талғамайды» деген соң Айжан солдаттарға сиыр етін қоса, мойын-сойын деген сықылды қадырсыз ет асты да, арестанттарға: қос қазы, қарта, ұзын омыртқа, жал сықылды атақты мүшелерді араластырып, сыбаға салды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Кісенді қолмен арестанттар етті жаңа жей бастағанда, даладан көтеріп кіргізген сырқатты жігіт жан тәсілім қылды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Азаппен өлді!– десті басқалары.– Үсіп өлді. Бірақ бәрінен осынікі жақсы. Бұлай жүргеннен де өлген артық шығар.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Тіршілікке не жетсін!» деп ешкім айтқан жоқ. Өлген жігіттің бетін жапқаннан кейін басқаларының айтқаны:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Тамақтарыңды жеңдер, жігіттер. Біз де осының жолын кешікпей құшамыз. Оған шейін бір рет болса да тойынып алайық.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Солдаттар төргі бөлмеден арестанттар етін жеп бітірмей шығып:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Давай-давай!– деп, орындарынан еріксіз тұрғызды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ауру жігіт өлді!– деді арестанттың біреуі Алексейге.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Кәне?–деді ол теңселіп кекірген аузынан арақ исі мүңкіп, тәлтіректеп.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Әне!</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Киімшең, шалқасынан жатқан өлген жігіттің бетіндегі жабуды Алексей жұлып, аяғымен теуіп, денесін қозғап еді, жансыз дене былқ-сылқ етіп, аузы ашылып, басы кейін қарай кекжиді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Өле берсін, ол менің сайтаныма керек пе, жат!– деді де,– сендер мұны көміп, ауылнайға акт жасатып Қызылжардағы сотқа жіберіңдер,– деді Ержанға.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Өзіңіздің ішінде болғаныңыз жақсы болар еді,– деді, пәлесіне қалам ба деп қорыққан Ержан.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ол сөзді ұнатпаған Кулаков, адырая қарап еді, Ержан басқа жауап қата алған жоқ.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Арестанттар жөнелген күні, күні бойы, түні бойы жылап, жұбатқан сөздер құлағына кірмеген Ботагөз, ертеңіне ширады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Жылағанмен көздің жасын иер адам жоқ,– деп ойлады ол,– Темірбекке менен басқа жәрдем берер кісі жоқ. Не жаза кесерін соттың өзі .біледі. Қашан жазасы кесіліп, менің қолым жетер жерден кеткенше, оны асырау – туысқандық борышым. Одан басқа менің қолымнан келері жоқ».</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Қайраттың қара жолына табанын тап басқан Ботагөз қалай асырауды бірер күн ойлады да, Қызылжарға барып әлі келетін жұмыстың біреуіне кіріп, тапқанын ағасына беріп тұруды мақұл көрді. Бұл ойын ол Ержанға айтты.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Туғаныңа жаның ашығаны дұрыс,– деді оған Ержан,– бірақ сен бөтен жерде жатқан жоқсың. Осында азын-аулақ дәулет бар. Үнемі асырауға сенің де, біздің де шамамыз келмес. Ара-тұра беретін тамақты апарып беріп тұрармыз. Жұмысқа түсіп қайтесің?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ержанның адал көңілін ұққан Ботагөз оның жұмысқа барма деген ақылын қанша құлағына құйғанмен, алмады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Менің көңілімді, Асқардың көңілін қимағандықтан айтатын шығар?–деп ойлады ол.– Бірақ, әрі менің шығынымды, әрі Темірбектің шығынын көтеретін бай адам емес. Үнемі бұған салмақ салуым келіспес».</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сізге рахмет, ағай,– деді бір күні Ботагөз Ержанға,– туған ағамнан кем болған жоқсыз, Айжан жеңгей де туғанымнан кем болған жоқ. Сіз менің жұмысқа түсемін дегеніме ренжімеңіз. Әйел болсам да, денім сау, қаруым бар адаммын. Темірбек жақсы көретін ағам еді. Момын жігіт еді. Қалада жұмысқа кірсем, күнде тамақ беріп тұрамын ғой, ал бұл арадан күнде бара алмаймын. Шын туысқандық жүректен өтінем: маған ұлықсат етіңіз! Сіздің жақсылығыңызды мен бұл дүниеде қайтарамын деп айта алмаймын.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ботагөздің ниеті жұмысқа түсуге шын кеткенін көрген Ержан, қынжылып барып көнді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Амал жоқ, айтып болмадың, шырағым,– деді ол Ботагөзге,– мен өзім де жиі қатынасып тұрармын. Барамын десең бар. Бірақ онда не жұмысқа түскің келеді?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Консерв заводы бар ма онда?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Бар.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Мен Бурабайдағы консерв заводында жұмыс істеген едім. Ендеше сол консерв заводына жұмысқа кірейін.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ертеңіне Ержан атын жегіп Ботагөзді Қызылжардағы консерв заводына алып барып, ет боршалайтын қызметке орналастырды. Пәтерді Больничная көшедегі татардың үйінен алды. Ол үйдің иесі Меңлібай деген кісі де заводта істейді екен.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ботагөз айлық еңбегіне 25 сом алады. Сол ақшаның он сомдайын ғана өз тамағына жұмсайды да, қалғанына Темірбекке арнап тамақ алып, күнде жұмыстан кейін апарып берді де тұрды. Ара-тұра ол сол орнына барып жолығуға рұқсат сұрап еді, ол тілегін орындай алмады. Жұмысшыларға жұмасына бір күн демалыс болатын еді. Сондай күннің біреуінде Темірбекке арнап істеген салмасын ыдысқа құйып алып, Ботагөз таңертең пәтерінен ерте шығып, Есілдің жар қабағына жақын салынған қаланың шетіндегі ақ түрмеге жөнелді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Күн ол күні алай-түлей боран еді. Аспаннан жапалақтап қою жауған қарды, дауылды жел жерге түсірмей үйіріп, көзге түк көрсетпейді. Оның үстіне үскірік суық. Ашық жерден денеге тиген ызғар – денені темірдей қариды. Орай соққан жел – ауыздан дем шығармай, адам тұншығып кете жаздайды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Бірақ бұл боранға Ботагөз ренжіген жоқ. Абақтыдағы ағасына ас апарып беруін ол өзіне бақыт санайды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Жылы үйден шыққан кезде суықты, боранды елең қылғысы келмей, Торговая көшесін бойлап тартқан Ботагөз, біраздан кейін арпалысқан суықтан қалжырады. Қарсы алдынан өршелене үрлеген жел оны беттетпеді. Желге ол бірде алдын, бірде артын беріп, бір адым болса да ілгері басты. Ыққа қарағанда алдын орап құмықтырған желден тұншығып күпісінің жеңін аузына кигізіп, демін жеңі арқылы әрең алды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Суықпен осылай арпалысып, жолды көлденеңдей жал-жал боп ыққа үймелеген оппа қарды кейде тізеден, кейде белуардан кешіп, базар алабынан Ботагөз аман етті де, слабодкаға кірді. Түрмеге жақындаған сайын ашық даладан аңқыған жел қала ішінен анағұрлым күшейді. Күшейген жел Ботагөздің ілгері басқан адымын көбінесе кейін аттатты. Кей кезде желдің екпіні Ботагөзді әлденеше адым жер кейін сырғанатып әкетті. Кей кезде итерген желге қарсыласқан Ботагөз аяғын қарға қашай салып, жылжи алмай тұрды. Осындай желмен арпалысқан кездерінде, оппа қарға сүрініп, ол құлап та қалды. Бірақ өзі құлағанмен ол ыдысын құлатқан жоқ, ағасына апара жатқан асын төккен жоқ. Оның қазіргі бар тілегі – асын ағасына аман жеткізу.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ботагөз слабодканың қала жақтағы басынан аман өтіп, алай-түлей бораннан ақ түрмені көзі көрмей, жобасымен қарға оппалап, желге құмығып келе жатыр еді, бірдеме қағып жіберіп, ұшып кеп түсті. Бұл жолы ыдысын қолдан шығармауға әлі келмей қалды. Құлағанда құмыра қолынан сусып атып кеткен еді, жалма-жан басын көтеріп, құмыра ұшқан жаққа қараса, пәре-пәресі шығып қирапты. Қағып кетіп құлатқан жегулі ат екенін артынан білген Ботагөз, жетек қатты соғып, ауырған иығын елеместен түрегеп, құмыра сынған жерге барса, қой етін турап істеген салма, қарын жел айдаған жолдын, тақыр үстінде жайылып, буы бұрқырап жатыр екен. Сорпасы қарға сіңіп кетіпті.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Тамақты Темірбекке күнде берем дегенмен күші келмей, Ботагөз күн ара, екі күнде бір рет беретін еді. Соңғы екі күнді өткізіп, бұл үшінші күні әкеле жатқан тамағы еді. Сол тамақтың төгілгеніне оның іші удай ашып, көзінен жас ыршып кетіп, еңіреп жіберді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Әй, сорлы болған маңдай!–деді ол, дауысын азынаған желге қоса зарлап,– әй, қу құдай-ай! Енді, тым болмаса бір аяқ асты да көпсінгені ме, сорлы ағама!..</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ағыл-тегіл азынап жылаған Ботагөз, аяғын ілгері басарын да, кейін басарын да білмеді. Ілгері басайын десе – апарар түгі жоқ. Кейін қайтайын десе – ағасының кескінін көрмегенмен, түрмені көріп қайтудың өзі оған бір үлкен медеу.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Бетіне мұз боп қатқан жасты сүртпестен, біраз жылап тұрғаннан кейін, Ботагөз түрменің аузына барып қайтуды, тым болмаса ас төгілгенін күзетшіге айтып қайтуды мақұл көрді де, өршелене соққан желге тырмысып, түрмеге аяңдады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Бұл түрменің қақпасына жақындап еді, қақпаның алдында ас беру үшін жұрт жиналатын жерде шаналы ат байлаулы тұр екен. Манағы еөін қағып жығып кететін шаналы осы жаққа кеткен еді. «Мынау сол шаналы шығар?» деп ойлаған Ботагөз, соған қарай бұрылды. Шанаға жақындаған сайын оның бойын кек керней түсті. Тілі жеткенше шаналыны оның сөккісі келді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сенбісің, әй! Жаңағы, мені жығып кеткен?–деді ол шананың қасында бүрісіп тұрған екі қазаққа жақындап, тағы адамның дауысындай тұрпайы дауыспен екіленіп.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Қазақтар үндемеді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Имансыздар!– деді Ботагөз.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Екі жағы да айтар сөз таба алмағандай, бір-біріне қарасты. Ботагөз ашулы көзбен, қазақтар ұятты көзбен қарады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Жарықтығым!– деді қазақтың біреуі,– ұят бізден! Мына бораны құрғырдан байқамай қалдық.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Өзімнің қанымнан артық асымды төктіңдер!– деді Ботагөз жасқа булығып,– түрмедегі ағама әкеле жатқан.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Шырағым-ай, сөзің сүйектен өтті ғой, дәм бізде бар еді, біздің де біраз адамымыз осы түрмеде жатыр еді. Соған ас әкеліп ек. Ағаң кім еді? Кім де болса дәмін біз берейік. Жыламашы, шырағым!..</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ағам Темірбек!.. Көкшетау елінікі...– деді Ботагөз өксіп жылап, бетін алақанымен басып...</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Тұяқтың Темірбегі ме?– деді қазақ.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сол.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сен оның несі едің?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Туған қарындасы едім.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Қалқам-ау, не дейсің? Сен Ботагөзбісің?– деді қазақтар.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ия!</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Алда сәулем-ай, сен бе едің? Көзіңнің жасын сүртші, мен Бүркітбайдың ағасымын!..</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Қуанған Ботагөз:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Апыр-ай, рас па, ағай!–деді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Рас!–деді қазақ,– Бүркітбайдың немере ағасымын. Атым Серікбай. Елден келгелі бір жұма болды. Он шақты кісіміз. Бүгін төртінші күн: ас берген ыдысымызбен қамаудағылардан қағаз келді. Сонда Бүркітбай сені айтып, тауып алыңдар деп жазыпты. Қайдан табарымызды білмей отыр ек, ісіміздің сәті болар, шырағым, кез келгенің жақсы болды. Асың төгілгеніне ренжіме. Дәм жетеді. Бұдан былай өзің де бізбен бірге боларсың, шырағым!</span></p><p class="heading0" style="text-align:center;"><span style="font-family:Times_avs_space_New_avs_space_Roman;font-weight:bold;font-style:normal;">3</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Елікбай одан да тартынбайды; Кулаков ол ақшаны төреге беретінін, я төрені сылтау ғып өзі меншіктенетінін және білмейді. Елікбайдың оны білгісі келмейді де. Өйткені, түбін қуғанда Байсақалдың маңдайға біткен ырысынан шығар шығын жоқ. Неше мың сом ұстаса да шығатын шығын елдікі. Итбайды өлтіріп «айыпты» болған елдің «мына шығын ауыр» деуге аузы бара алмайды, ішінен сыздап жүре береді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Кулаков алған парасын ақтады. Елікбай жұмсаған жерлерге барғанда, ол рия пікірмен сөйлескен жоқ.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Бұл іс мемлекетті басынғандық,– деді ол. Қайда барса да, кімге сөйлесе де,– егер де қатты тыю болмаса, қазақтар тағы да бас көтеруі мүмкін. Сондықтан, айыбы мойнына қойылып, абақтыға түскендерге ешбір аяушылық болуға тиісті емес.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Айыптылардың тергеуі біткеннен кейін, ісін военнополевой суд қарайтын болды. Бұл хабар қалаға да, далаға да тез тарады. Елікбай жағы қуанды, айыптылар жағы састы. Қызылжардағы білгіштердің ақылымен, айыптылар сотта қорғауға үш мың сом беріп Құзғынбаевты жалдаған еді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Бұл анау-мынау іс емес,– деген еді Құзғынбаев істі аларда,– бұл істің заңы: ату мен асу; сондықтан мен арзанға ала алмаймын. Арзан адвокат табам десеңдер ұлықсат. Әйтпесе, бес мың беріңдер, тәуекел деп түсіп көрем, сәті келсе жеңілдетем. Жөн бергенде талай қиын жерден қаралған кісіні ақтап алып шығатынмын.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ісімізді іс қыламыз десеңіз үлкен алғыс айтамыз. Шығыннан бас тартпаймыз. Сасып келіп отырған адамбыз. Мұсылманның баласымыз, құдайға қарап өзіңіз біле беріңіз,– деп ізденушілердің, жалбарынған сөзі Құзғынбаевтың жүрегін жібітпеді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ат сатып алатын адамдай ол саудаласып отырып үш мыңға кеп тоқтады да:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Осыдан бір тыйын кемітпеймін!– деп отырып алды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Үш мың сом – алпыс сомнан елу аттың құны ғой, оны қалай төлейміз?–деп ізденушілердің кейбіреулері тартынғанмен, кейбіреулері ырық бермеді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Тек ісіміз іс болсын,– десті ақырында, бәрі де,– қайтесің, басқа салғасын көнесің, әйтпесе, мынау сұмдық алыс қой. Өзі де жемқор антұрған екен. Зәру тосып тұр. Кәпірдің кәпірі осылар шығар. Әйтпесе, тарыққан елден осынша ақша сұрай ма?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Крыловтың мысалындағы теңізді өртеймін деп лақап шашқан шыпшықтай, басында дүниенің бәрін оңайлатқан Құзғынбаевтың қолынан пәлендей жарқыраған іс көріне қойған жоқ. Елден іздеп келгендердің арманы – ең алдымен арестанттарды бір көру, тілдесу еді. «Дүниенің малын алсаң да, бір тілдестір» деген олардың тілегін Құзғынбаев орындай алмады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Құзғынбаев қазақтардың келуінен мезі болды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Менің пәтерім сендерге постоялый двор емес!– деп ұрысты ол қазақтарға,–сүмірейіп келе берулеріңді доғарыңдар!</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Істің арты не болатын?– деген сұрауға оның берген жауабы:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ертең сот болғанда көресің. Бұл іс оп-оңай жұлып алып тастайтын шөгір емес. Өздерің үкіметке қарсы шығып, үкімет адамын өлтіріп, бүлдіріп келесіңдер де, оп-оңай құтыла қоюға ойлайсыңдар. Ол болмайды!</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Өлім халіндағы ауру адам докторды көңіліне қандай медеу көрсе, айыптылар жағы да Құзғынбаевты сондай медеу көріп, жан жараларын жазар деп сенген еді, іске Құзғынбаев ізденуші болғаннан бастап, ауыр халдары біріндеп жеңілденер деген еді. Бірақ іс жүзінде олай болмады. Түбінде сот алдында не жарылқарын өзі біледі, әзірге, сотқа шейін қолдан санап берген 300 сом, желге ұшқан сықылды көрінеді де тұрады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Айыптылар жағының ізденушілеріне Құзғынбаевтан Ботагөз көбірек медеу болды. Ботагөз араларына келгенге шейін олардың көпшілігі қала ішінде жөнін тауып жүре алмайтын да еді. Ботагөз келгеннен кейін кіруге тиісті мекемелерден араламағаны, тиісті төрелерден жолықпағаны жоқ.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– «Алыстан арбалағанша, жақыннан дорбала» деген, «алыстағы әулиеден жақындағы машаих» деген,– десті Ботагөзге ергендер,– «қолда бардың қадыры жоқ» дегендей, «ағайынға қадырым жоқ бетімді көреді, қатынға қадырым жоқ етімді көреді» дегендей, осы баланың қадырын білмей жүрміз. Пәлен білгіш, түген білгіш дегенмен осыдан білгірді көргеміз жоқ.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Айыптылар жағы Ботагөзді осылай бастарына қарқара қылып шаншып, әйел деп кемсінбей, ақылшы көрсе, Итбай жағы оны ит етінен жек көрді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Ел құлағы елу», «отыз тістен шыққан сөз, отыз рулы елге жетеді». Ботагөздің кім екенін, оның қалада не істеп жүргенін Елікбай кешікпей-ақ естіді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Байтал шауып бәйге алмас»,– деп ойлады ол, басында,– «бір қыз басшы боп қай ұшпаққа шығарар дейсің. Қызды басшы қылған олар да шатасқан екен».</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Бірақ аздан кейін, Ботагөз пәлендей өндіріп іс бітірмегенмен, Елікбайдың көңіліне жамандық кірді. Оған: «сол қаншықты шәуілдетіп көшеде жүргізбей, қаматып қояйын!» деген ой кеп кетті. Оның барлық істе ақылшысы – Алексей Кулаков. Бір күні Елікбай, Алексейге Ботагөздің мән-жайын айтып, жаптырып қоюды өтінді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Көрерміз,– деді Алексей.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Бір күні Елікбай мен Алексей уездное управлениенің есігінің алдында тұр еді, сол араға қасына Серікбайды ертіп Ботагөз келді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Осы қыз, әне келе жатыр!– деді Елікбай Алексейге. Ботагөздің үстінде биқасаппен тыстаған күпі, басында түбіт шалы бар еді. Аязға екі беті албырап келе жатқан бойы сұңғақ, кеудесі шалқақ Ботагөзден нақ қастарына келгенше Алексей көзін айырған жоқ. Алексейді Ботагөз таныды. Оның қадала қарағанын да сезді. Бірақ өзі түк сезбеген адам сықылданып қасынан өтіп кетіп, есік алдындағы күзетшіге барып, үйге кіруді өтінді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Бүгін рұқсат жоқ!– деді күзетші.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Беті қайтқан Ботагөз, кейін қарай аяңдап еді:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сізді бөгеуге мүмкін бе?– деді Алексей оған.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ботагөз бұл сөздің өзіне арналғанын аңғармай тоқтамады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Мен сізге айтам!– деді Алексей даусын көтеріп. Ботагөз айналып қарады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Есенсіз бе?–деді Алексей бірер адымдап, Ботагөзге жақындап, қолын ұсынып,– мен сізді білем.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Мен де сізді білем!–деді Ботагөз.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Прекрасно –таныс болайық. Алексей Кулаков!..</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сіздің Лиза деген қарындасыңыз бар ғой? Мен сонымен бірге оқыдым.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Қай жылы?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– 1913 жылы. Сіз қысты күні Петербургтен келгенсіз. Сол жылы мен сізбен бірге катокта да болғам...</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ә-ә-ә!.. Енді білдім. Сіз конькимен жақсы сырғанайтын едіңіз. Менің қарындасым Лиза қазір Омбы гимназиясында. Биыл бітіреді. Ол сізді өте көп айтады. Жақын арада мен Омбыға барғанда «білесіз бе?» деп менен сұрады. Мен «білмеймін» дедім. Ауылда мен сізді көргенде, сіз екеніңізді білсем қарындасыма айтар едім, ол қуанар еді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Елікбай да, Серікбай да Ботагөз бен Алексейдің сөздеріне түгел түсінген жоқ. Бірақ екеуі де олардың сөздерін кейісті қабақпен тыңдады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Серікбайдың кейіген себебі: Алексейдің қанішер бұзық екенін, елді өрттей жайпағанын біледі. Сондықтан, «жазымға ұшырата ма» деп қорықты.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Елікбайдың кейіген себебі: Алексейдің әйел құмарлығын біледі. Елдің жанжалын баса барғанда, Алексей «қыз тауып бер!» деп қасына ерген Елікбайдың мазасын алған: беті шырайлы әйел көрсе есі шығатын.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– «Мына қыздың жылмаңдауы жаман екен,– деп қорықты Елікбай,– арбап тұрған түрін көрдің бе, кәпірдің!.. Егер Алексей жәрдем берем десе, бұлар несін аяйды дейсің. Алексейге де осы қызды бекер айтқан екем. Сұлу әйел сиқыршымен бірдей, еркекті қақпанға тез түсіреді. Осы құрғырға Алексей ауып кетіп, істің беті теріс айналмаса неғылсын!..»</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Сөйлесіп тұрған Алексей Ботагөзге шынында қызықты. «Сұлу қыз,– деп ойлады ол, қылмыңдап кеңесіп тұрып,– осындай қыздар Лермонтов пен Толстойдың Кавказ темасына жазған өлең, әңгімелерінде кездеседі. Денесі де, кескіні де мұндай көркем қыз сирек. Мұнымен жақын танысу керек екен!..»</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ботагөз де бұл танысуды жек көрген жоқ. Лизаның атын ол Алексейге әдейі айтты. Ондағы Ботагөздің ойы: «Лизамен бірге оқып жүрген кезімдегі бақытты тұрмысымды көзіне елестетіп, қазіргі қайғымды айтып жыласам, жүрегі жібір, қаталдығын қояр, мүмкін жәрдемдесер!»</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ғафу етіңіз,– деді Алексей,– мен сізді көбірек ұстадым. Тоңдыңыз. Сіздей сүйкімді қызбен танысуға мен шатпын. Бұл менің сізбен ақтық жолығуым болмас деп сенем. Сіздің адресіңіз?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Менде адрес жоқ.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Қайда жатасыз?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Әр жерде.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сіз менен қаймығып айтып тұрмаңыз. Мен үнемі қатаң мінезді емеспін. Қызмет жөнінен басқа жерде мен де жабайы адамдаймын, мен де жалынды жүректі жаспын. Менен сіз қиянат көрмейсіз.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Рас айтам. Менде пәтер жоқ.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ендеше, менің адресім есіңізде болсын: Большесадодая, 42.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Алексей қалтасынан книжкасын алып, перчаткалы қолын көтеріп, честь беріп:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Келіңіз!– деді Алексей қолдасудың орнына оң қолын көтеріп, честь беріп.</span></p><p class="heading0" style="text-align:center;"><span style="font-family:Times_avs_space_New_avs_space_Roman;font-weight:bold;font-style:normal;">4</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Алексейге жолығу, жолықпау туралы Ботагөздің ойы көп толқыды. Жолыққысы келгенде ол Алексейге «әдемі жігіт» деп қызыққан жоқ. Оның жолыққысы келген себебі: айыптылардың ісін жеңілдетуге көмегі тиер ме екен дегендік.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Бірақ ол көмекті Алексейдің қалай көретініне Ботагөздің көзі жетпеді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Адамшылық ары болып, менің іздеп баруымды дұрыс ұқса жарайды,– деп ойлады ол,– егер теріс ұғып, мені орын саудаға салғалы жүрген адам екен деп түсінсе, қайтем ? »</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Кітаптан оқығаны болмаса, офицердің нендей мінезді халық екенін Ботагөз тұрмыста көрген емес. Кітаптан оқыған офицер екі түрлі. Біреулері: Гринев сықылды адамшылық қасиеті жоғарылар, біреулері: Швабрин сықылды төмен ойлы сотқарлар. Елді рахымсыз қырған хабарына қарағанда, Кулаков Швабрин сықылды. Бірақ бетпе-бет кездесіп мінезін өзі сынап көрмеген соң пікірін ақтық қорыту қиын. Лев Толстойдың, «Соғыс және бейбітшілік» деген романының айтуынша: соғысқа араласушылардың басында ерік жоқ. Ойындағы қарсы қылықтарды дүрмекпен олар еріксіз орындайды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Мүмкін,– деп ойлады Ботагөз,– Алексейде кінә болмауы. Ол халықты қырғанда, жоғарғы жердің бұйрығын амалсыз орындауы, ішінен қырғынға қарсы болуы...» Ботагөз толқыған ойын көп кешікпей бір жерге қорытты.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Барайын, тәуекел,– деп ойлап ол,– көрейін, сөйлесейін. Егер бұзық мінезді болса, енді қайтып бармаспын. Болмаса, адамшылық ары болса, нашар халді естіп жібір. Мүмкін, жеңілдетуге көмегі тиер».</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Серік қазақтарына бұл сырын айтпастан Ботагөз Алексейдің адресін алып, іңірде жөнелді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">42 үй – татардың байының екі қабатты үйі екен. Алексей жоғарғы қабатының түкпірдегі бөлмесінде тұрады екен. Жоғарыға басқышпен өрмелеп шыққан Ботагөз коридорда жолыққан әйелден сұрап, Алексейдің есігін қақты.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Кіріңіз!– деді еркек даусы.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ботагөз кіріп барса, Алексей гитар тартып отыр екен, үстінде комната киімі.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ә, ғафу етіңіз!– деді ол, ұшып түрегеліп.– Мен сізді көптен күткен едім. Жоғары шығыңыз!</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Алексей гитарын сандық үстіне сүйей салып, Ботагөзге қолдасып амандасты да, шешінуін өтінді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Рахмет, ұзақ болмаймын,– деді Ботагөз.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Неге?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Асығыс жұмысым бар еді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Оқасы жоқ. Жұмыс ештеме етпейді. Шешінуіңізді өтінем!</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Алексей Ботагөздің күпісінің түймесін ағытуға айналып еді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Тағы да келем, ғафу етіңіз, қазір асығыс едім,– деді Ботагөз түймесін ағыттырмай.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Бөлменің ішін Ботагөз көзімен айнала шолып еді, іші жасаулы, сыры әдемі, шағын бөлме екен.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Асығыс болсаңыз да аз уақыт отырыңыз, шешініңіз!–деп Алексей қолқалағасын Ботагөз күпісін шешті де, Алексейдің көрсеткен орындығына отырды. Алексей Ботагөздің қасына отырды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Қатар отырғаннан кейін екеуі де бірін-бірі тез сынап, тез арбай бастады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Алексейге келген ой: «сұлу қызды құдай қолға берді. Егер көңілі болмаса неге оңаша келеді? Бұл маған қызығуға тиісті. Есінеп отырып қалмай, не де болса ашық қимылдап көрейін!»</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ботагөзге келген ой: «көзінің қимылдауы жаман екен. Айтарымды айтып, тез қайтайын!»</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Алексейдің алғашқы сөзі қалжыңнан басталды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сіздей сұлу қыздарға мен өте сабырсыз қараймын,– деді ол,–- мен қазақтың ғұрпын білем. Қазақ үйіне келген қонақты ең алдымен аспен сыйлайды. Менде тоқты мен қымыз жоқ. Бірақ қымызға бергісіз тәтті арақ бар! Әйелге арақ ұсынудың неше түрлі әдісін білетін Алексей, Ботагөздің рұқсатын алмай-ақ, айналы шкафтан екі бөтелке қызыл арақ алып, стол үстіне қойды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сиырдың тілінен істеген жақсы консерв бар еді, ол арам емес,– деп бір банк консерв алып, бәкісімен қақпағын ашып, оны да стол үстіне қойды.– Тәтті кәмпиттер де бар!– деді Алексей, қағаз қораптағы кәмпиттерді де столға қойып.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Тағы бірдемелерді столға қойғаннан кейін, Алексей бәкісінің желкесіндегі бұрғымен қызыл арақтың тығынын ашты да, екі рюмкаға толтырып құйып, Ботагөздің қасына кеп отырды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Таныстығымыз үшін ішейік,– деді ол, рюмканы көтеріп.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Рахмет, мен ішпейтін едім!– деді Ботагөз.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ішіңіз! Дәмін көріңізші. Аумаған қымыз!–деп жалынды Алексей.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Алексей қанша өтінгенмен Ботагөз не тамаққа, не араққа ернін тигізбегесін:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Мұныңыз қалай?– деп жымиған кескінмен Алексей Ботагөзді аш белінен құшақтап өзіне қарай тартты,– мен сізді сүйемін,– деді Алексей,– мен сізге ғашықпын. Менің жүрегім сіздікі!</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Алексей Ботагөзге бетін тақағалы басын жақындатып еді, Ботагөз атып түрегеліп, құшағынан шығып кетті...</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Шыдауға мүмкін емес!– деді Алексей құшағын жазып ұмтылып,– мені сіздің махаббат отыңыз шалды. Мен әлек болам. Сақтаңыз мені!</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Қолыңызды тартуыңызды өтінем!– деді Ботагөз, Алексейдің қолын қағып,– сіздің махаббатыңызға мен күмән келтірмеймін. Бірақ тез жанған махаббат тез сөнеді. Мен ауылша киінгенмен ауылдық надан қызы емеспін. Мен Пушкин мен Толстойдың қызымын. Бұл сөз сізге ұғымды болуға тиіс.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ұқтым!–деді Алексей созған қолын түсіріп.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Алексей Ботагөзді шынында жаңа ұқты. Оның бұл минутқа шейінгі ойы: «қазақ қызы қақпанға тез түседі. Егер түспесе, зорлап түсірем. Онда маған не қылады?» деген еді. Енді ол Ботагөздің ой өрісін мөлшерледі. Зорлыққа да, алдауға да тез түспейтінін шамалады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Бәрібір, қазір қиратып жатқан іс жоқ,– деп ойлады Алексей,– қол бос. Іш пысады. Іш пысқан уақытта ермек болсын, бұл қыздың еркіне жіберейін!»</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сіз мені ғафу етіңіз!–деді Алексей орындыққа отырып,– сізге мен кейбір асығыстық мінездер көрсеттім. Оған мен айыпты емеспін, менің еркімнен шыққан жүрек айыпты. Бірақ сіз менің бұл қылықтарымды сізге ақылсыздық көзбен қарағандық деп ойламаңыз. Мен сізді бағалаймын.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Мен сізге айттым,– деді Ботагөз,– «сенемін» деп. Бірақ мен тұрмысқа өте жауапты қарайтын адаммын. Алдағы күннің ісін көп ойлану керек. Көңіліңізді қайтарып, қолыңызды қаққандық үшін сіз де мені ғафу етіңіз. Менің бұл жолы сізге келуім: біріншіден танысу болса, екіншіден бастағы ауыр халімді айту еді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Айтыңыз!</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ботагөз бар оқиғаны, өзінің Қызылжарға келген себебін түп-түгел жасырмай айтты. Оның жасырғаны Асқар ғана. Асқар туралы ол «ләм» деп аузын ашқан жоқ. Асқарды білетін белгі көрсеткен жоқ.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сізде адамшылық жүрек барына мен күмән келтірмеймін,– деді Ботагөз сөзінің ақырында,– көңіліңізге ауыр алмаңыз, егер мына тұтқында жатқандардың халін жеңілдетсеңіз, сіз далада қанданған қолыңызды жуған болар едіңіз.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сіздің бір тілегіңізді орындай алсам, мен өзімді бақытты деп санаймын,– деді Алексей, орындай алмайтындығын біле тұра, Ботагөзге кең тұсау салғысы келіп,– кірісіп көрейін.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Рас айтасыз ба?–деді Ботагөз, қуанып кетіп.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Рас!– деді Алексей.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Уәдеңізді күтем!–деді Ботагөз қолын ұсынып.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сіздің уәдеңізді мен де күтем!–деді Алексей, қолын қысып.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Маған енді рұқсат етіңіз!–деді Ботагөз,– асығыс едім.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Мен енді отыр деп сізді қыстамаймын, рұқсат. Бірақ менің көңілім үшін тым болмаса мына тамақтардан дәм татыңыз!–деп өтінді Алексей.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Алексейдің көңілін қалдырғысы келмеген Ботагөз, «ауыз тиейін» деп бір кәмпит алып жеді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Жоқ, оған мен разы емеспін,– деді Алексей, Ботагөзді білегінен ұстап,– сіз мына арақты ішіңіз! Біреуін ғана. Бұл арақ емес, қымыз.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Көтерген арақты үстіне төгетін болғасын, Ботагөз тәуекел деп жұтып салды. Бұдан бұрын ол арақ затты нәрсенің ешбіреуін татқан емес еді. Арақ дегеннен оның түсінігі: кеңірдекті күйдіретін ащы зат еді. Мынау арақ олай емес екен.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Расында қымызға жақын қышқылтым, бірақ қымыздан тәтті.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Бекер іштім-ау!» деп өкінді Ботагөз, жұтқаннан кейін. Олай деп өкінген себебі, басына екі ой келді: біреуі – «мына кәпір араққа бірдеме қосып беріп отыр ма!»–деп қорықты Ботагөз. Екіншісі – «арақ адамды тез бұзады, бір дәмін алса, артынан одан қашып құтыла алмайды, ішкісі келеді де тұрады»,– деп еститін еді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Осы екі ой келгеннен кейін ол, «бұдан былай басымды кессе де ішпеспін!» деп өзіне өзі ішінен ант берді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ал, Алексейге келген ой: «Араққа аузы тиген әйелдің сыры өзіме мәлім. Сен қыздың жайыңды енді білдім!» Алексеймен танысқаннан кейін, жазалылардың құтылуы туралы Ботагөздің сөнген үміті қайта тұтанған еді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Мен сенің құлыңмын,– деген еді Алексей бірер көріскеннен кейін,– өлімге жұмсасаң да барамын, бар тілегіңді орындаймын. Менің сенен жалғыз ғана тілегім бар, ол – «сүйем деген сөзің».</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Распутин төңірегінде көп болған Алексей әйелдің талайымен кездескен: княгиня, дворянка, жабайы мещанка, крестьянка деген сықылды әр түрлі әлеуметтік ортаның әйелдерін түгел көрген. Оқығанды да, сауатсызды да жолықтырған. Талай түрлі ұлттың әйелдерімен де танысқан. Сондықтан Алексейге әйелдің шыққан тегі, ұлты, білімі қандай болса да бәрібір. Оның жалғыз-ақ қасиеттейтіні – сұлулық.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Сұлулық жағынан Ботагөз Алексейге өте ұнады. Өмірлік серік болу туралы ойламағанмен, Ботагөзбен аз күн рахат өмір сүруге Алексей шын ниетімен құмартты. Бастапқы танысқан кезде бұл тілегіне жетуіне ол шек келтірген жоқ.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Бұл маған басына қысымшылық іс түскен кезде танысты,– деп ойлады ол,– сондықтан негізінде берік қыз болғанның өзінде де, осы жағдайда дегеніме амалсыз көнеді. Өйткені, жазалылардың халі жеңілденуінің бір тетігі менде деп түсінеді. Үкіметке қарсы шыққан мұндай іске менің жақтап кірісе алмайтынымды білмейді. Олай болса, құдай ғайыптан қолға түсірген бұл менің азығым!..»</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ботагөз Алексейдің ойынан шықпады. Алексейдің алдаған, арбаған сөздеріне берілмеді. Ұзын арқан, кең тұсаумен:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Асықпаңыз, күн жетеді, тұрмысқа шығу оңай мәселе емес, сыр алысайық, бір-бірімізді жақсылап білейік, ұғысайық,– деп сырғыта берді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Мен сенімен мәңгілік өмір жасауға тиістімін. Аз күндік бояма махаббаттың адамы мен емеспін, сенен басқа адам маған жар болуға тиісті емес, менің жүрегім сені сүю үшін ғана жаралған,– деп жалбарынды Алексей.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ол сөзіңізге күмән келтірмеймін, сіздік емеспін деп және кесіп айтпаймын, бірақ сабыр етейік, әлі де ойланайық,– деді Ботагөз.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Жалынышты сөздің қақпанына Ботагөздің түспейтінін көрген Алексей, екінші әдіс қолданып, «енді мұны қорқытып көрсем қайтеді?» деп ойлады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Егер сенің жүрегің менің жалынды сөзіме жібімейтін тас болса,– деді Алексей бір күні,– ондай тас жүректі уатудан басқа шара жоқ.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Не айтқыңыз келеді, бұл сөзбен?– деп сұрады Ботагөз.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Мұндай орынсыз қатал мінезбен оң ісіңді теріс бұратыныңды білесің бе?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Егер сіздің баяғыдан бері айтқаныңыз жалған боп, ондай іске барамын десеңіз өзіңіз біліңіз, мен сізді тоқтата алам ба?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Әлі де үмітін үзбеген Алексей, біржола араздасып айрылғысы келмей, көңіліне қорқыныш салумен ғана қанағаттана тұрғысы келді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Мен сіздің ойыңызды аздап ұғам,– деді ол, тағы да сыпайылап, қатаң сөздегі «сеннен» «сізге» көшіп,– сіздің сүйгеніңізді де білем.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Кім ол?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Асқар Досанов! Оның қайда екендігі туралы да бізде аздап мәлімет бар.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ботагөздің жүрегі су ете түсті. Ол: «Асқарды біліп қойған екен ғой» деп қорықты.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Итбай тұқымдары Алексейге: «әлгі Амантайға басшы болатын учитель Асқармен осы қыз бірге жоғалған еді, бұл қыз оның қайда екенін біледі, қысып сұраса табады» деген еді. Бірақ Ботагөзді әзірге ренжіткісі келмеген Алексей, ол туралы ешнәрсе айтқан жоқ болатын.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Асқар туралы сөз қозғалғаннан кейін Ботагөз Алексейге баруын доғарды:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Осыдан кейін Ботагөз Алексеймен танысқанына қатты өкінді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Шалқайған Ботагөзге Алексей де еңкеймеді. «Арбауға көнбейтін сен сияқты қасқырдың қаншығына енді күш қолданбай болмас» деп ойлаған ол, Сарыбас пен Елікбайға ақылдасып, «қашқын қыз, Асқар Досановты осы біледі, табады» деп Ботагөздің үстінен зерттеу орнына арыз берді. Осы арыздың артынан Ботагөзді жаппақ боп, зерттеу орны іздеді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Жампейіс арқылы іздеуден күн бұрын хабар алған Ботагөз жасырынды. Оның орнына серіктері ұсталып, зерттеуші «Ботагөзді тап» деп қысса да, «еліне кеткен, содан кейін көргеміз жоқ» деп, олар айтпады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Қуғынға ұшыраған Ботагөз жазалыларға сот құрылғанда да көзге көріне алған жоқ.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Кешікпей сот үкімі естілді: «Темірбек пен Бүркітбайды дарға асу, өзгелерін 25 жылдан каторгіге жіберу».</span></p><p class="heading0" style="text-align:center;"><span style="font-family:Times_avs_space_New_avs_space_Roman;font-weight:bold;font-style:normal;">5</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Түрмедегілерге тамақ әкелушілердің тұратын мекені – түнде қақпасының алдындағы екі жүз саржандай жерде ат байлайтын діңгектің түбі болатын. Сол араға Ботагөз ымырт жабыла келсе, жан адам жоқ екен.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ол күні аспан бұлтсыз ашық еді. Мұндай жұлдызды жалтаң күндері Қызылжарда аяз болатын. Түрмеге жеткенше Ботагөзге күн суық сықылданған еді, діңгек түбіне келіп, діңгекке ұзақ сүйеніп қимылсыз тұрғанмен, аяғы аздап тобарсығаны болмаса, басқа денесі тоңған жоқ. Далада ұзақ тұрған Ботагөз, түн ортасы болғанын әлдеқайда қала ішінде шақырған тауықтың әлсіреп келген дауысынан, одан кейін қала мен вокзал арасындағы Мұратов диірменінің гудогінен білді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Аспан жалтаң болғанмен түн көрдей қараңғы еді. Түрмені айнала соққан биік тас қорғанның үстіңгі бұрыштарында әлсіз жанған электр шамының жарығы Ботагөз тұрған жерге жетпейді. Көзге түртсе көрінбейтін қараңғы түнде Ботагөздің көзіне шалынатын қорғанның үстіңгі бұрышындағы үйшік маңайында мылтығын көлденең ұстап ерсілі-қарсылы қимылдап жүрген күзетші солдат.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Түнде түрмеге баратындығын Ботагөз серіктеріне айтқан жоқ. «Бүгін түні жазалылар дарға асылады» деген хабарды Жампейіс арқылы естіген ол, «Темірбектен жаным ардақты емес, азар болса мені де ұстап дарға асар, оған шыдадым. Жазалыларды дарға түрмеден шығарып асады деген, түрме алдында тұрып, оларға тым болмаса қоштасып қалайын» деп ойлады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Халіңнің ауырлығын өзіңнен кем түсініп отырғам жоқ» деп аяқтаған Асқар жақында кісі арқылы жазған бір хатында. «Өте ауыр хал. Амал жоқ. Заман осындай. Заң осындай. Бұл заманмен, бұл заңнан бұдан артық рахым күтуге болмайды. Заман осы қалпында тұрғанда үкімнің орындалуында дау жоқ. Өзі кейістікте жүрген сенін, ойыңа бұл сөздер қатты тиетінін білем. Жасырғанмен бола ма? Тағы да айтам: заман солай, заң солай. Бұл заман мен бұл заңнан рақымшылық күтуге болмайды. Бірақ бұл заң мұндай қара күшімен халықты тұншықтыра беруге мүмкін емес. Қара заңның қараңғы түні серпіліп, халықтың үміт күні жарқырап шығуы тиіс. Тан, алдында түннің қараңғылығы қоюланатынын өзің білесің. Қазақтардың «таң қараңғысы» дейтін мезгілі таңның алды және түннің ең қараңғы мезгілі. Түн неғұрлым қараңғылығын қоюлатса, таң солғұрлым тез атады. Жазалы бейшаралардың ол таңды көрер-көрмесін кім білсін. Бірақ таңның атуы, күннің шығуы алыс емес. Үміт дүниесі: мүмкін, жазықсыз, рахымсыз жазаға ілеккен бейшаралардың тілегі қабыл болуы!»</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Осы хаттағы «түн», «таң», «күн» деп жазғаны не?» деп ойлады Ботагөз. Кеңірек ойлап қараса, «түн» дегені – патша үкіметінің заңы сықылды, «таң» дегенінен – ол заңды жоятын біреу сықылды. «Бірақ ол кім?» деп ойлайды Ботагөз. Кім екенін ойлап-ойлап таба алмады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Түрме алдына келгелі Ботагөздің есінен Асқардың осы хаты шықпады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Уа, жалған!–деп арман етті ол.– Асқар атады деген тан, бүгін атса!»</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ататын таңның не таң екенін Ботагөз білмесе де, оны арман етті.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Сүйтіп, не екені белгісіз таңнан бірде үмітті, бірде үмітсіз боп, тоңған аяғын тебініп, бірақ діңгек түбінен қозғалмай Ботагөз түрмеге көзін телміртіп тұр еді, сырылдаған шананың тұяғы қарды шықырлатқан аттың дыбысы естілді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ботагөздің жүрегі су ете түсті. Түні бойы тоңбаған денесі кенет, қалтырап жүре берді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Түнге көзі үйренгендіктен бе, я болмаса, түршіккен жан көздің отын күштірек жандырғандық па?– шана сырылдаған жаққа ол үрейлене қарап еді, аттарын cap желдіре түрмеге тура келе жатқан бірнеше шаналы күңгірттеніп көзіне ұшырай кетті.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Шаналылардың кім екенін жорамалдаған Ботагөздің «жазалылар құтылар» деп ойлайтын үміті сөнді. Оған жаналғыш әзірейіл келе жатқандай сезім пайда боп, тіршілікке тырысатын дене қасқырдан үріккен қойдай дір-дір етіп, паналар жер іздеді. Үрейден шарасынан шыққан Ботагөз діңгекті құшақтай, діңгекпен діңгек боп жабыса қалды. Егер де діңгектің іші қуыс болса кіріп кеткісі келді. Жанталасқан оған діңгек пана көрінбеді. Мұздай суық діңгек оны «әрі кет!» деп итергендей болды. Қысылғаннан оның маңдайынан тер бұрқ ете түсті, көзі қарауытып, басы айналды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Бір кезде Ботагөз есін жинап, күбірлескен кеңеске құлағын түрсе, оншақты адам шанадан түсіп, түрмеге қарай беттеп барады екен. Бәрінің де сырттарында ішік, тон сықылды қалың киім.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ботагөзге бұрын сезілмеген батырлық пайда болды. Жабысып тұрған діңгектен құшағын жазған ол, түрмеге аяңдап бара жатқан топқа тұра жүгірді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Оның үстінде белін бүрген орысша ұзын тон, басында малақай бар еді. Сондықтан артынан жүгіріп келген оны, кетіп бара жатқан топ атшы екен деп ойлап:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сен қайда барасың?–деді біреуі жекіп.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ботагөз үндемей қатарласа берді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Қал!–деді әлгі жекіген тағы.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ботагөз қалмады. Бірақ үндемеді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Саған не керек, қал деймін!–деді тағы анау, топ қақпа алдына келгенде.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Қақпанын, алды электр жарығынан күндізгідей екен. Жағаларын көтеріп, беттеріне қырау тұрғанмен, топтың ішінен Кулаков, Құзғынбаев, Ғайнолла хазірет–үшеуін Ботагөз таныды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Алексей Андреич!–деді Ботагөз еркін дауыспен.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Мен сізді танымаймын,– деді Алексей расында танымай ғап, бірақ әйел дауысын естіген соң «бұл кім?» деп ойлап.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Мен Ботагөз!..</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ботагөз!..</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Бұл кім?– десті қасындағылар.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Мен танитын бір адам,– деді Алексей жасыра алмай.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Алексей Андреич!– деді Ботагөз жалбарынған дауыспен,– сіздердің неге келгендеріңізді мен білем. Менің сізден дүниеде жалғыз тілегім болсын: мен ағаммен бақұлдасайын.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Менің тілегім ше?..– деді Алексей кекетінді дауыспен.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Алексей Андреич!.. Ондай сөздің орны бұл емес... Сіз ең алдымен адамсыз...</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Не могу!.. Айыпты өзіңіз!..</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ит, шошқа, аң!– деді Ботагөз даланы басына көтерген ышқынған дауыспен.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Алексейдің құлағына бұл сөздер балқыған ыстық қорғасындай құйылды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Келген топ қақпаға кіргенде, Ботагөз де таласты.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Мынау бір жынды әйел,– деді аналардың біреуі, қарсы алған түрме күзетшілеріне,– қуып жіберіңіз!..</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Бұл сөзді естігеннен кейін екі жандарм қақпадан шығып, Ботагөзді сүйреп, аттар байланған діңгекке апарды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Мен жынды емеспін,– деді Ботагөз сүйрегендерге бәсеңдеген дауыспен жасқа булығып,– менің есім дұрыс...</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Мұнда неғып жүрсің?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Түрмеде ағам жатыр, әлгілер оны дарға асуға келді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Неге бақырасың?.. Сен бақырады деп олар үкімді орындамай қоймайды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Жіберіңіз мені!– деп жалынды Ботагөз.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сөзге түсінбейді. Мынау рас жынды!– деді сүйрегеннің біреуі.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ағасын дарға асса жұрттың бәрі жынданар,– деді екіншісі.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Жалбарынғаннан ешнәрсе шықпағансын:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Босатыңдар!– деді Ботагөз қолын жұлқып.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Енді бармайсыз ғой?–деді жандармның біреуі.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Жарайды, бармайын!</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ендеше біз кетейік. Сіз үйіңізге қайтыңыз... Тұруыңыз пайдасыз... Енді қақпа алдына барсаңыз жаман болады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Тоқта, атамын!– деген қорған бұрышындағы күзетшінің айқайына қарамай Ботагөз қақпаға тағы келді. Күзетші атам десе де, атпады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Бірақ бұл жолы Ботагөз дыбысын шығарған жоқ. Қақпаның түбіне адымдай басып келді де, көз сиятын тесік тауып алып, қақпаға денесін жапсыра, содан сығалады. Қорғанның іші де жарық екен. Қақпадан жүз саржандай жерде екі қабат үлкен ақ үй тұр екен. «Кісі қамайтындары осы шығар?»–деп ойлады ол.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ақ үйдің сыртқы үлкен есігі қақпаға қарсы екен. «Егер дарға далаға асатын болса, осы есіктен алып шығатын шығар, тым болмаса көріп қалайын, жақын жерден алып өтсе, дыбыс берейін» деп ойлады Ботагөз.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Бір мылтықты адам:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Жүр!– деді Ботагөзге, қақпадан шыға кеп.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Қайда?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ол сенің жұмысың емес!..</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Мылтықты адам Ботагөзді қақпа ішіне кіргізгенде, «Алексей тілегімді орындап, ағама амандастырғалы кіргізді ме?» деп ойлады Ботагөз.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Жүр менің артымнан!– деді мылтықты Ботагөзге түрме есігіне қарай аяңдап.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Бұл «жүрдің» не «жүр» екеніне түсінбеген Ботагөз, ананың артынан аяңдап түрменің есігіне жақындап еді, есік ішкі жағынан ашылып, сылдырлаған кісен дауысы естілді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Былай, былай!– деді бастап келе жатқан мылтықты сасқалақтап, Ботагөзге жалт қарап, иығынан жұлқылап, оң жаққа қарай сүйрет.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Мылтықтының тырмысқанымен, Ботагөзге әлі келмеді. Осы кезде есіктен баяғы топ шыға келді. Алдарында маңайын қарулы жандармдар қоршаған Темірбек пен Бүркітбай. Екеуінде де үн жоқ.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Темірбек, бауырым!–деді Ботагөз айқайлап,– бақұл бол, мен Ботаң!</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Бас аузын!–деді бір жуан дауыс.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Осыдан кейін зарлы ызыңның Ботагөздің дауысы екенін, я ұлыған желдің дауысы екенін Темірбек біле алған жоқ. Аузын басқан Ботагөзді үш-төрт жандарм түрме есігінен көтеріп кіргізіп, бір камераға әкеп қамады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Камера кең екен. Ішінде жиырмадан аса әйел бар екен. Бәрі үрпиіп ояу отыр.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Неге қамады?–деп сұрады олар Ботагөзді қоршап. Жасқа булыққан Ботагөз, әйелдерге қысқаша мән-жайын айтты.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Абақты бастығын, сот адамдарын, үкіметті, патшаны әйелдер шулап қарғады. «Өздеріне осы күн туса, еттерін тірідей кесіп жер ек!» деп кіжінді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Бұл сөздердің ешқайсысына Ботагөз құлақ қойған жоқ. Оның құлағынан ызыңдап кетпей қойған дауыс Темірбекке: «Бақұл бол, сәулем!» дегені.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">...Таң атты. Шуылдасқан әйелдердің біразы қалғыды. Біразы Ботагөзден жауап ала алмаған соң, өзара күбірге кірісті.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Бір кезде азан-қазан шу, сатыр-күтір атылған мылтық дауысы шықты. Үйдегі әйелдер де, Ботагөз де үрейленіп, өре тұра келісті.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Бұл не?!–десті бәрі де.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Не боп, не қойғанын жан адам білген жоқ. Шу көбейді, атыс үдеді. Аздан кейін мылтық дауысы бәсеңдеп, азан-қазан шулаған дауыс түрменің ішіне кірді. Салдырлаған кілттердің, сындырылған есіктердің дыбысы естілді. Коридор іші сатыр-күтір жүгіріспен дүңгірлеп кетті.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Шығыңдар, босандыңдар!–деді күңгірт коридордан біреулер, әйелдердің есігін ашып.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Сасқан әйелдердің біразы коридорға көйлекшең, жалаң бас, жалаң аяқ шығып кетті. Не болғанын, есік ашқан кімдер екенін түсінбеген Ботагөз де дүрмекпен коридорға, одан тысқа шықса, қорғанның қақпағы далиып ашылып қалған. Ағылып кіріп-шығып жатқан адам. Айнала опыр-топыр жүгіріс, айқай, у-шу...</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Араның ұясындай ызыңдаған шудан Ботагөздің құлағына көбірек естілген сөздер: «Жойылсын патша, жасасын бостандық таңы!» Ботагөз бұл сөздерге түсінбеді, түсінгісі келмеді де. Оның есіл-дерті Темірбек.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Дядя!–деді ол орысшалап, алдынан өте берген біреуге,– сіз дарға асқан кісілер көрдіңіз бе?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Көрдім,– деді анау Ботагөздің бетіне қарап,– оны қайтесің?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Қай жерде? Олардың ішінде менің ағам бар еді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ағам!..– деп таңданған дауыспен жолыққан адам Ботагөзге жақындап еді, Кузнецов сықылданып кетті.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сіз Кузнецов емессіз бе?–деді Ботагөз.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ия, мен Кузнецов. Сен кімсің?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Мен Балтабектің қарындасы – Ботагөзбін,– деді Ботагөз жылап жіберіп,– менің ағамды бүгін дарға асты.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Балтабекті ме?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Жоқ, Темірбекті! Балтабектің інісі.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Жылама!– деді Кузнецов,– бостандық таңы атты.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Әй, жолдас!–деді Кузнецов қасынан өте берген біреуге, сен мына кісіні ағасына апар!</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Қайдағы ағасына!–деді анау.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Дардан босатып алған... Мен асығыс барам.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Кузнецов аршындай басып ілгері кетті, «ағасына апар» деп тапсырған адамға еріп, Ботагөз түрменің сыртына айналды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Дардан босатып алған» деген Кузнецовтың сөзі, Ботагөздің сөнген үмітін қайта тұтандырды. «Босатып алған» деген сөзден ол «тірі қалған» деген мағына ұқты. Сондықтан оның дірілдеген денесі қайраттанып, аяғы қаздаңдап кетті.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Бастаған адам түрмені сырт айналып, қорғанның күншығыс жақ бір бұрышына алып барса, тұзақ жіптер салбыратқан өре ағаш тұр екен. Өренің қасына барса, күртік қардың үстінде бастарын бітеу қаппен тұмшалаған екі кісі қатар жатыр.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ағаңды танисың ба?–деп сұрады ертіп барған.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Танимын.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ертіп барған адам қатар жатқандардың шеткі біреуінің басындағы қабын сыпырып алып еді, ол Бүркітбай екен. Жан жоқ денесі былқ-сылқ етеді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Мынау ма?–деген дауысқа ол төмен қараса – Темірбек!</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Бауырым!» деп ол құшақтай жығылды. Бірақ есінен танбады, көзінен жас шықпады. Бетіне бетін тақағанда Темірбек оған ұйықтап жатқан адамдай әсер берді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Темірбекті Ботагөз маңдайдан, беттен шопылдатып сүйді де, мауқы басылғандай түрегелді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ботагөз түрегелгенде, көптен оның қабағын көтертпейтін қайғының зілді қара тасы домалап жерге түскендей, қалпына келгендей болды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Сондай сезіммен Темірбекке телмірген көзін жоғары қаратса, абақты қорғанының еліктей мелшиген қимылсыз кеудесін баса, ашық аспанға өрлей, сәуле қанатын кең жая алтын күн көтеріліп келеді екен.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ол Темірбекке қарап еді, күннің алтын сәулесі себілген беті сау, еркін көзіндей нұрланып кетті.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Қалқам, Ботам!– дегендей болды Темірбектің нұрлы кескіні,– бұл күн, тірі сен түгіл, өлі маған да ортақ. Мен сыбағамды саған берем. Мен үшін екі есе, апаң үшін үш есе, Айбала үшін төрт есе бақытты бол!»</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Кеттік!–деген дауысқа Ботагөз жалт қараса, Кузнецов екен.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Қайда!</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Бақытқа!</span></p><p class="heading0" style="text-align:center;"><span style="font-family:Times_avs_space_New_avs_space_Roman;font-weight:bold;font-style:normal;">АЛТЫНШЫ ТАРАУ</span></p><p class="heading0" style="text-align:center;"><span style="font-family:Times_avs_space_New_avs_space_Roman;font-weight:bold;font-style:normal;">ПЕТРОГРАДТА</span></p><p class="heading0" style="text-align:center;"><span style="font-family:Times_avs_space_New_avs_space_Roman;font-weight:bold;font-style:normal;">1</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Петроградтың табалдырығын биыл екінші рет аттаған Асқар Николаевский вокзалдың қала жағына шығып аз уақыт тұрды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Қызылжардың уездный начальнигінен Елемесов боп алған Асқардың командировкасы– Земгорға жолданған еді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Земгордың бастығы князь Львов, орынбасары Базархан екенін Асқар газеттен оқыған.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Қазақ» газетінің бір санында көтеріліс жасаған қазақтарды, әсіресе Асқарды Базарханның қатты сөгіп жазған мақаласын Асқар оқыған еді. «Мұндай көзсіз көбелектердің жазасы – ату, асу, тірідей отқа үйту!» деп аяқтаған еді Базархан Асқар туралы сөзін.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Земгорға тура баруға Базарханнан жүрексінген Асқар, Смирновтың үйіне барып еді, әйелі Булатовтың майданда жасырын жұмыста екенін айтты.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Майданға баруға бел байлаған Асқар Земгорға астыртын кісі сап білсе, Базархан Минскіге кеткен екен, оның орнында Қарамұрзин деген қазақ қалған екен. Қарамұрзинді Асқар естіген де, көрген де жоқ еді. Сондықтан, ол Петроградқа келген күні Смирновтың үйіне қонды да, ертеңіне Земгорға барып, Қарамұрзинге өзін «Елемесов Балапан» деп таныстырды. Қарамұрзин Асқарды сыпайылықпен қарсы алып, майданға қызметке келгеніне рахмет айтып, хал-жаймен оны таныстырды:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Түркістанды қоспағанда,– деді ол,– қазақтың бес облысынан 227500 жігіт алынбақ еді, соның тең жартысынан артығы алынған.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Алынбаған жігіттер қайда екенін білу үшін Асқар Қарамұрзинге сұрау беріп еді:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Жігіт бермей, қатты к,ырғынға ұшырап, Қытай ауып кеткен ел – Жетісу облысындағы Үйсін-Дулат, Албан-Суан,– деді ол.– Одан басқа жігіт бермей әлі де соғысып жатқан Торғай елінің қазақтары.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Бастығы кім екен?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Амангелді Иманов деген дейді. Қырылып бітпей көнетін қалпы жоқ. Одан басқа жігіт бермей отырған Адай елі. Шет пұшпақтап границадан шығып кеткен азын-аулақ елдер болмаса, одан басқа халық жігітін беріп жатыр. Окопқа жігіт берген жалғыз қазақ емес. Түрікпен, Тәжік, Өзбек, Ұйғыр сияқты бұрын әскер қызметіне алынбайтын елдерден де алып жатқан көрінеді. Олар да басында көтеріліп, артынан көніпті. Жетісу мен Торғай және Ереймен елдерінен басқа патша жарлығына қатты қарсы шығып, қырғынға ұшыраған ел – қырғыз.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Қарамұрзиннің айтуына қарағанда қазақтан алынған жігіттердің бәрі окоп жұмысында емес екен. Біразы: Орал бойындағы заводтарға, шойын жолдарға, Петроград, Москва. сықылды үлкен қалалардың заводына орналасыпты. О.копта 50 мыңдай жігіт бар екен. Олар Минскі мен Варшава қалаларының аралығында істеп жатқан көрінеді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Маған не қызметті лайықтайсыз?– деген Асқардың сөзіне Қарамұрзиннің берген жауабы:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Елден жөнелткен жігіттердің ішінен ауырып қалған адам көп. Оларды орналастыру міндетім деп білгенмен, жұмсайтын адам жоқтығынан Земгор жәрдем көрсете алмай отыр. Мына: Пермь, Вятка қалалары арқылы Екатеринбург қаласына шейін Солтүстік жолмен барып қайтқаныңыз жақсы болар еді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Сезіктендірмейтін түрде Асқар Базарханның соғысқа көзқарасын сұрап қойып еді:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ол кісінің достары: кәдет партиясының мүшесі князь Львов пен меншебек Чхеидзе ғой,– деді Қарамұрзин,– кәдеттер де, меншебектер де соғысты жеңгенше созайық деген ұранға басшы боп жүр. Базекең солардың ұранын қолдайды. Сондықтан князь Львов Базекеңді өзіне – Земгорға орынбасар қып алды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Орыс дворяндарының арасында осы кісі бағалы-ау деп ойлаймын,– деді Асқар.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Какжы. Кәдеттің цекасына шлен болу оңай емес. Оған орыстың светская интеллигенциясының қаймағы ғана мүше бола алады. Милюков, Гучков, Львовпен тең болғандықтан Базекең кәдетке мүшелікке ілегіп жүр. Выборгское воззваниеге 1907 жылы қол қоятын 17 кісінің біреуі Базекең емес пе? Атасын алсаң – хан тұқымы. Өзін алсаң – ғалым кісі. Сонысын, есептеспей қоймайды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Елден келген адамбыз, біз наданбыз ғой,– деді Асқар Қарамұрзинге,– сұрауды көп берді деп сөкпеңіз.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Сұраңыз, сұраңыз!..</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Базекеңді бәріміз де аға көреміз, басшымыз көреміз. Меніңше осы соғысқа жәрдем бергеннен қазаққа тиер пайда шамалы сықылды. Пайдасыз іске белсене көмектесетін бұл кісінің не білгені бар?</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Ол жағы маған да мәлім емес. Бірақ Базекеңнің айтатыны: «Патшамыз Николай Романов: Поляк, Фин, Латыш елдеріне соғыстан жеңіп шыққасын бостандық берем деп уәде қылды» дейді. «Менің достарым Милюков, Львов, Родзянко маған: «сіздерге де бостандық әпереміз, соғысқа белсене жәрдем беріңіздер» деп айтады дейді. Үлкен саясаттың адамы ғой. Ол кісінің де бір білгені бар шығар.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Қарамұрзинмен екі-үш сағат кеңескеннен кейін, Асқар Солтүстік темір жол бойында ауырып-сырқап қалған жігіттерді орналастырып, мәліметін алып қайтуға мандат алды да, жүріп кетті.</span></p><p class="heading0" style="text-align:center;"><span style="font-family:Times_avs_space_New_avs_space_Roman;font-weight:bold;font-style:normal;">2</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Петроград пен Екатеринбург арасындағы қалаларда әр түрлі себептермен серіктерінен қалып қойған және жұмысқа орналасқан жігіттерді аралап, тиісті көмегін көрсетіп, Петроградқа декабрьде қайтқан Асқар, сол кезде Базарханның қалада жоғына тағы да қуанып, мандатын жаңартып, Земгордың Минскідегі бөлімінің қарауына кетті.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Бұл жолы да, ол Петроградта Смирновтың үйінде болып, «Минсікіде тұрады» деген Булатовтың адресін алды. Минскіге келе, Асқар тура Булатовтың үйіне түсті. Екеуі құшақтасып амандасқаннан кейін, сұрауына жауап күтіп, достық жылы кескінмен қараған Булатовқа, Асқар барлық жайын қысқаша айтты.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ол күні көздері ұйқыға кеткенше, екеуі де өткен күннің тарихынан шыға алмады.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Қазір Булатов – Железов деген фамилиямен қалалық Управаның электр монтері боп істейді екен.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Ертеңіне Асқар Земгорға барса – сетік танау, сойдақ тіс қазақ жігіт бар екен. Ол өзін Сарымсақ Омаровпын деп таныстырды да:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Қазақтың азғана оқығаны бірін-бірі білетін еді, сені біз білмей отырмыз. Біз білмейтін де оқыған азамат болғаны ғой. Сапарың оң болсын,– деген сықылды суық тілдермен Асқарды біраз қажап отырып, Земгордың бастығынан Асқарға жолдама алып берді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Қолына берілген жолдаманы Асқар былай шыға оқыса, жазған сөздері төмендегі екен:</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">«Батыс майданның ұрыстағы оныншы армиясының қолбасшысы, Ұлы дәрежелі генерал Петуховқа! Осыны көрсетуші – тіленіп келген қазақ, Елемесов бұратана халықтардың жұмысшы партиясының 1 және 2 батальонына тілмаш ретінде жіберіледі. Ол батальондар бірінші құрылысшы инженерлер тобының қарамағында. Земгордың канцелярия начальнигі»</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">(Қол қойған).</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Осы қағазды қалтасына салған Асқар, пәтеріне келе кешкі поезбен жүрем деп еді, Булатов: «бірер күн жатып, партияға түсуіңді бір ыңғайлап кет» деген соң қалды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Сол күні кешке Булатов Асқарды Михаил Васильевич Фрунземен таныстырды. Фрунзенің сол кездегі қызметі – бір мекемеде экономист екен. Соз түрінен қазақ, қырғызды жақсы білетіндігі көрінгесін, Асқар шыққан жерін сұраса, Піспек қаласында туыпты. Булатов кім екенін айтқан соң, Фрунзе Асқарды жатырқаған жоқ. О да Асқарға Булатовтың ақылдарын айтты.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Мен Базархан Меделхановпен таныспын,– деді Фрунзе,– ол өзін ұлтшылмын деп есептейді. Бірақ ол кадет. Кадет партиясының программасы – отар ұлттардың тағдырына қайғырмайды. Олай болса, кадетке ұсақ ұлттан кірген адам да ұлт .қамқоры бола алмайды. Барлық ұлттарға бостандық әперетін коммунист партиясы ғана. Олай болса, сіз сықылды халықтың қалың ішінен шыққан оқығандар коммунист болулары керек.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Түнгі сағат екіге шейін кеңесіп отырған Асқар, барлық сырын Фрунзеге де жасырмай айтқаннан кейін, сол үйде Асқар партияға түсуге анкет толтырды.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Асқар кешікпей майданға кетті. Ол жіберілген 10 армияның штабы Столбцы деген станцияда тұрады екен.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">– Бұл маңайда 13 мың қазақ жұмыс істейді,– деді генерал Петуховтың адъютанты Асқарға (генералдың өзі қабылдамады),– мың жігітке бір поручик берілді. Мыңның ішінде бес жүзден екі батальон бар. Батальон басына бір прапорщик қойылды. Егер де Земгордың осындағы уәкілі – Меделханов сізге сеніп, жолдама қағаз берсе, мен қызмет берем.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Адъютант (книжкасынан қағаз жыртып ап Асқарға Меделхановтың адресін берді.</span></p><p class="heading0"><span style="font-family:Times_avs_space_New_avs_space_Roman;font-weight:normal;font-style:normal;">Далаға шыққасын Асқардың ойына тағы да күдік кіре бастап еді, «туғаныңды жасырасың, өлгеніңді қайтесің?» деген мақал түсті оның есіне. «Қорқып жан сақтай алмаспын,– деп ойлады ол,– не де болса барайын!»</span></p></body></html>