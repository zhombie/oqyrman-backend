<?xml version="1.0" encoding="utf-8"?>
<html xmlns="http://www.w3.org/1999/xhtml">
 <head>
  <title>
   Сабит Муканов. Ботагоз
  </title>
  <meta content="http://www.w3.org/1999/xhtml; charset=utf-8" http-equiv="Content-Type"/>
  <link href="stylesheet.css" rel="stylesheet" type="text/css"/>
  <style type="text/css">
  </style>
 </head>
 <body class="main">
  <p class="heading1">
   <span style="font-family:Times_avs_space_New_avs_space_Roman;font-weight:bold;font-style:normal;">
    БІРІНШІ БӨЛІМ
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    (Роман)
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    ТҰҢҒИЫҚТА
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    БІРІНШІ ТАРАУ
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    КЕЗДЕСУ
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    1
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөз Бурабай көлінің нақ жар қабағына салынған, бір бөлмелі кішкене қарағай үйдің терезесінің алдындағы айнаға түрегеп қарап тұрып, иығынан аз-ақ төмен түсетін, толқынды бұйра қара шашын сүйріктей саусағымен біресе иығына, біресе алдына түсіріп желпіп, өз шашымен өзі ойнады. Шашын желкесіне қарай желпігенде, қарақаттай мөлдіреген қара кезін Көкшенің құшағына бөленген Бурабай көліне тігіп еді, бураның шудасындай желкілдеген толқын біресе жарды сүзіп, біресе кейін қайтып бұрқанып жатыр екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Көлдің бурадай буырқануы Ботагөздің қуанышты сезімін өзгертпеді. Ол біресе көлге, біресе айнаға қарап, көлдің толқынына еліктегендей, толқынды бұйра қара шашын бұрынғыдан да жиі желпи түсті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Оның бұл тұрған қалпын ағасы Балтабектің әйелі Айбаладан басқа ешкім көрген жоқ. Айбала көлден алған екі шелек суды иығындағы иін ағашқа іліп, есігі ашық тұрған үйге еніп еді, айна алдында өз шашымен өзі ойнаған Ботагөзді көрді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Еркем, не ғып тұрсың?» – деп қала жаздаған Айбала, сүйікті көретін қайын сіңлісінің қуанышты сезімін бұзбайын дегендей, аузына келіп қалған сөзді ернімен бөгей қойды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Я, – деп ойлады, шелегін босағаға қойып, жүрісін сездірмей, ептеп басып далаға шыққан Айбала,– қуанатын жөні бар. Бала ғой. Бүгін сабағым басталады деген!»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Қандай жігіттің бағы ашылып, маңдайы жарылып тұр екен, сені құшуға?»–деген ой Айбалаға келе беріп еді, Ботагөзді шын сүйетін жүрегі, балапандай жаңа ғана қанаттанып келе жатқан еркесін жігіттен қызғанды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Айна есіктен бір қырын еді. Қуаныш толқынына сүңгігендіктен бе, болмаса аяғын жолбарыстай жұмсақ басып, жүрісін сездірмегендіктен бе, әйтеуір Айбаланың кіріп шыққанын Ботагөз сезген жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Өз денесіне, өз кескініне, өз шашына өзі сүйсінгендей болған Ботагөз телегей теңіздей толқып жатқан көлдің сырт жағына қарап еді, желкесінде найзадай шаншылып Оқжетпес тұр екен. Күзді күні қайыңның жапырағы сарғаяды, теректікі қызарады, жасыл түсін өзгертпейтін қарағай ғана. Оқжетпестің жиған жүктей текшеленген сұңғақ денесінің омырауына шейін осы үш түрлі ағаш араласа өскен. Солардың түрлі түспен құлпыруы Ботагөздің көңілін көлден тауға аударды. Оқжетпестің найза денесі Ботагөзге түрлі түсті жібек лента араластыра өрген қыздың тұлымына ұқсап кетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Тетелес өскен ағасы Кенжетай бұған бес-алты түсті лента сатып әперген еді. Ботагөз бөлменің бұрышында тұрған кішкене қол сандығына жүгіріп барып, ленталарын алды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Мынау, – деді, ол жасыл лентаны суырып ап, – қарағай!»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Мынау, – деді, ол ақ лентаны суырып ап, – қайың!»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Мынау, – деді, ол сары лентаны суырып ап, – қайыңның жапырағы!»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Мынау, – деді, ол қызыл лентаны суырып ап, – теректің жапырағы!»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Мынау, – деді, ол көк лентаны суырып ап, – теректің өзі!»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Мынау, – деді, ол сұр лентаны суырып ап, – таудың тасы!»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Өзге түсті лентаға таудың бойынан түстес нәрсе таба алмады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Оқжетпестің ұшар басының тасы жалаңаш еді. «Тұлымымның түбін лентасыз өрейін, – деп ойлады Ботагөз, – таудың найза басына ұқсап, бір түсті қарасұр боп тұрсын. Содан кейін шаштың ұшына қарай ленталарды араластыра өріп, шашақтандырып қойсам, Оқжетпестің түрлі түсті етегі болады да шығады!»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ойы ұнамды шыққасын Ботагөз қуанып кетті. Шашын тарақпен желкесіне қайырып алып, саусағымен үшке бөліп, жыпылдатып өре бастады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Дәл өзі болды да қойды!» – деді Ботагөз айнаға айнала беріп бұрылып қарап, көзі біресе тұлымына, біресе Оқжетпестің тауына түсіп.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөздің қуанышты сезімін қарағайды жаңғырықтырған қоңыраудың даусы бөлді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Жәмшік әкелген Кенжетай шығар?» – деп ойлады ол.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөздің үш ағасы бар еді. Балтабек – ең үлкені. Айбала соның келіншегі. Екінші – Темірбек ортаншы ағасы. Кенжетай – кенже ағасы. Кенжетай жалданып қазынаның жәмшігін айдайды. Ағайынды бұл үшеуінің жас мөлшерлері бір-біріне жақын: Балтабек жиырма алтыда, Темірбек жиырма төртте, Кенжетай жиырма екіде. Әкелері Тұяқ ерте өлген. Шешелері Ұлберген шаруадан қалмаған, жасы қырық бес шамасындағы кісі. Ол ауылдағы Кенжетай мен Темірбектің қолында тұрады. Шаруалары кедей. Балтабек Бурабай қаласында темір соғады, етікшілік кәсібін істейді. Ботагөз соның қолында тұрып, орыс школында оқиды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кенжетай келді деп ойлаған Ботагөз, оны қарсы алмақ боп үйден шықса, есік алдында Айбала жүр екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Еркем! – деді, ол дыбыс беріп.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кенеттен шыққан дауысқа Ботагөз «ә» деуге үлгірмей, жүгірісін кілт доғарып, жалт қарады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қайда барасың, еркем?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кенжетай келді білем.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Апаңды сағындың ба?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сабақ сентябрьдің басында басталады дегенге ауылдан Ботагөз ерте шығып, қалаға келгеніне айға жақындап қалған. Школдың керекті жабдығы түгелденбей, ертең-бүгінмен сентябрь аяқталуға айналған. Көптен көрмегендіктен Ботагөз апасын сағынған. Сондықтан Айбаланың «Апаңды сағындың ба?» – деген сөзі Ботагөздің жүрегіне тық ете түсіп, көзіне жасы келіп қалды, оны Айбала көрер дегендей Ботагөз жүгіре жөнелді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Балтабек үйі мен жәмшік тоқтайтын Андрей Кулаков үйінің арасында текшеленген тастардан табиғаттың өзі жасаған қорған бар еді. Кулаковтың үйіне оны жағалап барса, жолы недәуір ұзақ, сондықтан бала-шағалар қорғанға өрмелеп шығып, үстінен асып түседі.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөз сол қорған тастың текшеленген жіктеріне ескен тырбық қарағайлардың бірінен соң біріне жармасып, аздап ентігіп барып, төбесіне шықты да, сатылап отырып ар жағына түсті. Кулаковтың көк шатырлы, үлкен қарағай үйі қорғанның арғы жақ етегінен алыс емес еді. Бірақ бер жағында сырғауылдан істеген малдың кең шарбағы болатын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қарағай арасымен шарбақты жағалап, Ботагөз келе жатыр еді, Кулаковтың бір топ қазы кездесті. Қаздың айғыры тістеуік екенін Ботагөз білетін. Сондықтан, топ қазды ораңқырап өтейін деп еді, айғыр-қаз мойнын жерге төсеп, қаңқылдап бұған қарай тұра жүгірді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Осы айғыр-қаз өткен жылы қапылыста Ботагөздің тақымынан тістеп ап, көпке шейін тақымы көгеріп жүрген еді. Тағы да солай тістей ме деп, ол ұмтылған қаздан қаша жөнелді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қорыққанын көріп, үрейлендіре түскісі келді ме, болмаса шын тістеуге ниет етті ме, қаз қанатын жазып жіберіп, жүгіре ұшып Ботагөзге жетуге айналды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мама! – деді Ботагөз, қаздың қаққан қанатының лебі денесіне жақындап қалғанын сезіп, орыс қыздарының дағдысымен. Әйтпесе, шешесін бұл «мама» емес, «апа» дейтін еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – һе-е-ей!.. – деген дауысқа қысылған Ботагөз жалт қараса, жүгіріп келе жатқан Кенжетай екен. Қаз одан қаймыққандай қанатын жинап, мамырлап кейін жөнелді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қалай, бала, қорықтың ба?! – деді Кенжетай қалжыңдап.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөз ұялғандай тұнжырап төмен қарады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Әй, балақай, қаздан қорыққан!...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөздің қалжыңға азық болғысы келмей:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қорықпағанда... тістеп алса... – деді басын көтеріп.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Дәлел таптым ба?» – деген кісідей Ботагөз Кенжетайға қадала қарай қойып еді, қайдан келгенін білмей қалды, қасында орысша киінген бір қараторы, әдемі жас қазақ жігіт тұр екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөз бетін басып, Кулаковтікіне қарай жүгіре жөнелді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бота! – деген жіңішке дауыс құлағына тигенше, Ботагөз бетінен алақанын алған жоқ. Дауысты естіген соң қолын төмен түсіріп қараса – Лиза екен. Лиза Ботагөзбен бір мектепте оқитын қыз, екеуі дос.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Неден ұялдың осынша? – деді, Лиза жүгіріп кеп, Ботагөздің қолтығынан ұстап.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жай!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жайдан жай сүйте ме екен?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөздің көз қыры кейінгі жаққа түсіп еді, Кенжетай, орысша киінген жігіт және Кулаковтың жалшысы – Антон бұған қарап күліп тұр екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кетейік, кетейік!... – деді асығып Ботагөз.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ендеше, біздікіне барайық!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Екеуі Кулаковтың қарағай үйіне жүгіріп кірді де кетті.
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    2
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Орысша киінген жігіт – Досанов Асқар еді. Оның әкесі Досан. Бурабай маңайындағы Шортан қаласының малын бағатын жатақ бола тұра, баласын школға жасынан сабаққа берді. Екі класты школды 16 жасында, 1907 жылы бітіріп, сол жылы күз, Асқар Омбының Учительская семинариясына түсті. Бірақ оны аяқтауға қаражаты болмай, 1911 жылы, соңғы класын бітірмей семинариядан шығып, Көкшетаудың ық жағында отыратын, Байсақалдың Итбайы деген болыстың аулына балаларын орысша оқытуға жалданады. Ауылға келгелі Кенжетаймен таныс болған ол, бүгін хат-мат бар ма екен деп, Кенжетайға еріп қалаға келген еді. Ботагөздің күнәсіз қараған дөңгелек қара көзінен Асқардың жүрегіне ұшқын шашырап түскендей, дір ете қалған сияқтанды...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бозбалашылықтың мектебін өтеген Кенжетай, Асқардың бұл сезімін бетіндегі қан құбылысынан байқап қалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бұл бала менің қарындасым! – деді Кенжетай Acқардың сұрағысы келгенін біліп.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Туған қарындасың ба?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Туған. Орыс школінде оқиды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Солай ма?!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қазақтың қызды біреуге бесікте атастырып қоятын әдеті бар. Сол әдет есіне түскен Асқар: «біреуге уәде қылып па едіңдер?» дей жаздап қалып, аузын жия қойды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мен почтаға барып, хат-хабар болса әкелейін,– деді Кенжетай.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мен де бірге барайын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Екеуі почтаға келсе, жөнді кісі жоқ екен. Решетканың ішінде отырған қыз бұлармен қалжыңдасып тұрып, бірсыпыра пакет, орысша газеттер және бірнеше журналдар берді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Не әңгіме бар екен? – деді Кенжетай почтадан шыға бере Асқарға орыс газетін ұсынып, – мынаны қарап жіберші!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бурабай көлінің ығындағы кішкене қаланы сол көл атымен «Бурабай» дейді. Қала тастың, қарағайдың арасына салынғандықтан, кеп жерінде көше болмай, тастардың арасындағы алаптарды қуалап кетеді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Көшедегі көп тастың біреуіне Кенжетай мен Асқар қатар отырып, газеттің іші-сыртын үңіліп қарай бастады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Газеттің бірінші бетінде сауда-саттықтың жарнамалары басылған екен. Оған Асқар көп алданбай, ішкі бетін ашып, Балқан соғысының хабарларын оқыды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мынасы қызық екен? – деді Асқар бір кезде дыбысын шығарып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Неменесі? – деді іші пыса бастаған Кенжетай.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Түрік пен Балқан патшалықтары соғысып жатыр еді ғой, оны естіген шығарсың?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Е, қайсысы жеңіпті?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жақында татулық жұмысын кеңесіп еді, қазір Түрікке қарсы бірігіп соғысқан Қаратаулық пен Болгария деген патшалықтар олжаға таласып, өзді-өзі қырылысқалы жатыр екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бірі өлсін де, бірі қалсын, оған менің не қимам қышыпты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқардың ойы Кенжетайға Балқан соғысының себептерін, алдағы күнде соғыс боп кету қаупін түсіндіруге бір кетіп тұрды да, оқымаған жігіт, түсінбес деп айтпады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Тағы не бар екен? – деді Кенжетай.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қарайын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар кішірек келген қара көзін газеттің жалпақ бетіне жүгіртіп отыр еді, бір кезде жүгірген көз бір жеріне барып қадала қалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Е, не бар екен? – деді Асқардың жүгірген көзін қуып отырған Кенжетай.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Той болатын бопты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Не той?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Романовтарға 300 жыл толыпты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Оларың кім?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Осы күнгі Ресейдің патшасы.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Несіне 300 жыл болыпты дедің?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бұдан 300 жыл бұрын, осы күнгі патшаның атасы Михаил Федорович 26 жасында таққа отырған.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Біздің Итбай да 16 жасында болыс болды деп еді, о да жасында патша болған екен. Ал, енді, оның несін тойлайды?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – «Қазаншының еркі бар, қайдан құлақ шығарса».
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Біз де тойлаймыз ба?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Тойлайсың! – деді, Асқар кекете күліп.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Нақ біздің ауыл тойлай қоймас!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Неге?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Несіне тойлаймыз, патша сауырымыздан тісін бір алған емес.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Е, саған ол не қылды? – деді Асқар сырын білгісі кеп.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Менің әкемнің жас кезінде қонысымызды алып, елді бір шұбыртқан екен. Қазіргі біздің ауылдың отырған жерін тағы да алатын боп қағаз түсіпті. Енді қайда барарын ел білмей отыр.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Солай болуға тиісті, – деді Асқар, Кенжетайды шабындыра түсейін деп, – жер қазнанікі. Қазына иесі – патша.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ойбай-ау, енді, – деді Кенжетай ызаланып, – қазнанікі болғанда жұрт жел оба ма? Патшаның таптырған жері бар ма? Бағып отырған елі қайда мекендейді деп ол ойлай ма екен?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар ызалы күлкімен тағы да мырс ете түсті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Осы Байсақал ауылының жеріне патшаның тырнағы тимейтін себебі не, сен білесің ғой?... Пайғамбар заманынан бері ата жерінен табанын әлі аударған жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ондағы себеп біреу-ақ...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Немене?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ресейге қазақ бағынғанда, осы елден Орынбордағы Неплюев деген жанарал алдына барып, патшаға ант берген алпыс ақсақалдың біреуі Итбайдың атасы. Сонда оларға патша ақсүйектік даража беріп, солдат алмауға, жеріне тимеуге қағаз берген.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ә, солай де...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Солай!...
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    3
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кенжетайдың ауылы Бурабайдан отыз шақырым жерде еді. Егер қалаға келе сала аулына қайтса, күнде жегілетін ат алпыс шақырымдық жүрісті ауырлайды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жәмшік тартуға екі-үш кедей бірігіп күштерін қосқан. Жегетіндері маңдайларына басқан жалғыз аттары.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Соның бірі Кенжетайдікі. Егер ол жалғыз көлігін арықтатып, жүргізбей тастаса, оның арты күн көріске кеп соқпақ, күрмеуге келмейтін қысқа жібін одан артық қысқартпақ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жәмшік жұмысымен осы ретте жүрген Кенжетай, газет хабарларын Асқардан біраз естігеннен кейін: – «Мен атты Балтабектікіне барып ағытайын», – деп орнынан түрегелді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қашан қайтамыз? – деді Асқар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Төре-мөре кеп қалса, бүгін. Әйтпесе, ертең. Сен қайда барасың?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мен... – деп, Асқар азғана кідіріп, бірдемені қиял еткендей бөгеліп тұрды да, – көлді жағалап қайтам, – деді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Екеуі орнынан тұрып екі жаққа кетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқардың туған жері Шортан қаласы дедік қой. Шортан қаласы Бурабай тауының оңтүстік жақ етегіндегі, Бурабайдың сексен келінің бірі – Шортандының жағасында. Көлдің желке жағынан жоталана көтерілген жүндес тау, қырқалана созылып барып, Бурабайдың ең биігі – Көкшемен тұтасып кетеді. Таудың биігінен бастап бұйралана өскен қарағай, қайыңы аралас ағаш етекке түсе кең жайылып, ұшы-қиырына көз жеткісіз қалың орман боп кетеді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Осындай орасан сұлу табиғаттың құшағында туып, балалығын Шортандының түпсіз терең күмістей көліне сүңгумен, меруерттей құмына аунаумен, текшелі тастарына өрлеумен өткізген Асқар, ержеткен соң туған тауының сұлулығымен ғана қанағаттанбады. Ұшар басынан етекке шейін екі жақ қабырғасын табиғаттың өзі тіп-тік қиып түсірген, бұлттан бөрік киген, төбесі аспанмен астасқан, бар тауды бауырына алып, өзі соларды айнала қоршап, бәрінен басын асыра қарауыл болған Көкше Асқарды алыстан шақырды. Басын бұлтқа сұққан Көкшенің төбесіне ол сан рет шығып, алтын кесенің аясындағыдай сексен көліне сан рет сүйсіне қарады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Көкшенің көлеміндегі сұлу жерден оның араламағаны болған жоқ. Бірақ не Көкше, не оның балапан таулары, не көлдері ешуақытта Асқарды тойғызған емес, оның тәтті дәмдері ешуақытта айныған емес. Омбыға оқуға барған жылдары да оның ойынан Көкше шыққан жоқ. Жазғы демалысты ол үнемі Көкше маңында өткізді. Қысқы демалыста он-он бес күнге босаса, неше күн атпен азаптанып, жол жүріп кеп, Көкшеге тым болмаса бір-екі қонып қайтатын еді. Көкшені ол анасындай сағынатын еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сондай сұлулығына тоймайтын Көкшені Асқардың тағы да бір аралағысы кеп, Кенжетайдан бөлінгесін Бурабай келін жағалай Оқжетпеске қарай тартты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Оқжетпестің етегіне келгенге шейін ол ешнәрсе ойлаған жоқ. Өзгені ойлау түгіл ,ол өзін-өзі ұмытып кетті. Оқжетпестің нақ етегіне кеп, төбесіне қарағанда бұл араға қалай кеп қалғанына, аяғы басын билеп, адастырмай көңілдегі жеріне қалай жеткізгеніне, екі кісі қатар жүргенде зорға сиятын көлдің жарындағы жолдан суға қалай құлап кетпегеніне Асқар таңқалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Оқжетпес бұрын көргенде, төбесіне жетпей ой құсы ұя салмайтын фантазиялы биік шың сықылданатын еді, бұл жолы ондай әсер бермеді, тәртіппен текшеленіп жиылған тастар боп қана көрінді. Бұрынғы дағдысында ол Оқжетпестің тас діңгегін айнала бір шолып, содан кейін Көкшеге қарай беттейтін еді. Бұл жолы Көкшеге ол көзін де салған жоқ. Оның бұл жолы көзін тартқан мұнарланған биік тау емес, көлдің үстін ала қарағанда көзге зорға ілінетін Бурабай көлінің ық жақ жар қабағындағы қарағай үйлер.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Оқжетпестің шығыс жағында, Бурабай көлінің жағасында көлге төне өскен шың бар, аты – Жұмбақтас. Оның неге Жұмбақтас аталуы туралы ертегіні Асқар жақсы біледі.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Оқжетпестің түбінен Бурабай көлі арқылы Бурабай қаласына қараған Асқар, еркін көріне қоймаған соң, қалың қарағайдың арасымен аяғын сараң басып Жұмбақтасқа келді де, шың басына өрмелеп шығып, құстан басқа мақлұқ отыруға жүрексінетін биік шыңнан суға еңкейе төнген бір сүйір тасқа аттай міне отырды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сол арада мұның есіне Ботагөз түсті. Асқар оқыған жылдары ол оқыған семинарияда сегіз жүздей семинаршылар бар еді, солардың ең аз дегенде алпыс проценті қыздар. Сонша қыздың арасында қазақтан бір қыз жоғы Асқарды қапаландыратын. «Семинарияда қазақ қызы қайдан болсын, – деп ойлайтын онда Асқар, – ауылда не орысша, не қазақша мектеп жоқ, семинарияға я сол сияқты орта, я жоғары мектептерге түсу үшін қазақ қызы оқитын бастауыш мектеп керек».
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ауыл халқынан қанша алым-салық алғанмен, ауылға арнаулы мектеп ашпағандығы үшін патша үкіметін Асқар сөзі жеткенше сөгетін.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Семинариядан Итбай ауылына учитель боп орналасқанда, Асқардың алдына қойған ең зор мақсатының бірі – қыздардың оқуына айрықша көңіл бөлу еді. Бірақ Итбай ауылында бала оқытуына үшінші жыл болғанмен, мектептен оқитын бір де қазақ қызы жоқ. Мектеп жасында қызы барларға Асқар талай рет барып: «балаңды оқуға бер!» деп, түсіндірді де, жалынды да; қанша жалынса да, оның сөзі өтпей-ақ қойды. «Қыз оқып молда болмайды»,– десті оған қызы барлар. Асқардың: «мен өзім де оларды молда болсын демеймін, менің ойым: олардан халыққа пайдалы оқыған адам шығару», – деген сөзіне, олар: «әуелі ұлдар оқып, содан пайда көріп, аузымыз тұшысын, содан кейін қызды оқытармыз»– деп, жауап берді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Алғашқы жылы сөзін өткізе алмаған Асқар, келесі жылы көндірермін деп дәмеленген еді, ол ойы да іске аспады, жыл сайын дәмеленіп, жыл сайын көпшілікті көндірем бе деп талпынған Асқардың мектебіне бір қыз да түспеді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ауылда қалыңға сатылмайтын қыз жоқ. «Он үште отау иесі» – деп, талай қыздар 12-13 жастарында ұзатылып жатады; талай кедей қалың, алып, қыздарын шалға, кемге беріп жатады. Оны тыятын ешкім жоқ. Асқар бұл жөніндегі өзінің пікірін сол кездегі баспасөз бетіне жазды, оның жазған мақаласы басылды да, бірақ ол мақала арқылы шара қолданған, қалыңға тыю салған үкімет жоқ. Журналды оқығандар: құда түсер, қыз ұзатар тойларына Асқарды әдейі шақырып: «осыны да кітапқа жаз, шырағым», – деп мазақтайтын болды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Баспасөзге жазған мақаласынан нәтиже шықпаған соң, Асқар бірнеше табақ қағазды толтырып, үкіметке арыз берді. Ол арыздан да хабар-ошар болмаған соң, Асқар іштен сыздап, амалсыздан аузын жапты...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Міне, сондай, «қазақ қызы қашан оқыр екен!» – деген арманда жүрген Асқарды Ботагөздің орысша школда оқуы аса қуандырды. Бұрын, алдында сағымдай бұлдырап, қуса жеткізбей жүрген үмітіне, енді қол ұшы іліккендей болды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жұмбақтасқа аттай мініп отырып, Бурабай көлінің үсті арқылы, Бурабай қаласына қараған Асқардың қуанышты ойын бөлмейін дегендей, шыңға өрмелеген жыланша толқынданып жарды сүйіп жатқан көлдің беті, Асқар шың тастың сүйіріне мінгенде бәсеңдеп, оның ойына Ботагөздің оқу қуанышы түскенде, моп-момақан боп тұна қалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Үміт тұлпарына мініп, қолы іліккен мақсатын еркін ұстауға ұмтылғандай, Асқар астындағы сүйір тастың бүйіріне тебініп-тебініп қалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар қайтып қала шетіне кіре берген кезде, күн еңкейіп барып, Көкшенің төбесіне таяқ бойы келген кезі еді. Егер таудың төбесінде тұрып қараса, күннің ұясына қонуына әлі төрт-бес сағат уақыт бар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Күннің кешкіруін Асқардың тілеу себебі – бүгін қалаға қонбақ, жас қызды анықтап көрмек.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Балтабектің үйін Асқар білмейтін еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жеңгей, сіз білесіз бе, жәмшік Кенжетайдың ағасы қайда тұратынын?– деді Асқар жолда жолыққан бір орыс әйеліне.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Саған Балтабек керек екен ғой? Анау жуан қарағайға барсаң, соның аржағында алыс емес, сол арадан тағы сұрарсың.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жуан қарағайдың аржағына өте беріп, анықтап сұрап алатын адамды жан-жағынан іздей бастаған Асқардың көзіне бір кішкене қарағай үйдің алдында тұрған Кенжетайдың арбасы ұшыраса кетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар үйдің алдына келгенде, Айбала самауыр қойып жатыр еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Есенсіз бе? – деді Асқар Айбалаға кеп, кім екенін танымай.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ш-ш...у...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Балтабек деген жігіттікін білесіз бе?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Айбала жымиып күлді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Неге күлдіңіз, әлде осы үй ме?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Айбала тағы жымиды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ә, тура тапқан екем ғой, – деді Асқар енді біліп.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кенжетай үйде ме?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Лапке жаққа кетіп еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Айбаланың әдепті мінездері Асқарға ұнады. «Кескін-кейпі, дене-тұлғасы да сыпайы екен»,– деп ойлады ол. Бірақ Балтабектің әйелі ме, болмаса басқа біреудікі ме? – Ол арасына көзі жетпей, біліп алғысы келді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сіз осы үйдің кісісі боласыз ба? – деді Асқар, сыпайы дауыспен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Иә.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Балтабек ағайдың жамағаты деп түсінеміз ғой, сізді?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Айбала тағы жымиды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Балтабек қайда?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ұста дүкенінде. Кешке келеді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Атыңыз кім?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Айбала.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Осы кезде есік алдындағы қорған тастың аржақ бетінен күле сөйлеп келе жатқан екі жас қыздың дауысы естілді. Асқар құлағын тігіп, көзін қадай қойды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Еркемнің сабағы біткен екен ғой, шайы даяр болмады-ау! – деп, Айбаланың өзіне-өзі күңкілдеуін Асқар естіп қалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – «Ә,– деп ойлады Асқар,– жас қызды бұл «еркем» дейді екен ғой. Аты сол ма екен, я еркелетіп қойған аты ма екен?»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Тас қорғанға көзін тіккен Асқарға ең алдымен тасқа тырмысқан қыздардың қолы, содан кейін бастары көрінді, бастың біреуі сары, біреуі қара. Асқар шашқа қарап: «біреуі орыс, біреуі қазақ екен», деп ойлап тұрғанында, мана шарбақтың қасында көрген екі жас қыз күліп шыға келді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қыздар Асқарды абайлаған жоқ. Екеуі қорған тастың бер жағындағы баспалдақтардан қолтықтасып секіріп түсті де, қазақ қызы жүгіріп кеп, Айбаланың, мойнына асылды, қолтығында қайыспен таңған екі-үш кітап.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бұның қалай, Ботагөз?– деді қасындағы орыс қызы, қазақ қызына.– Мен оны жақсы көрем.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қыздың аты Ботагөз екенін Асқар осы арада білді. Ботагөздің бойы жас мөлшерінен сұңғақтау екен. Үстінде орысшалау тіккен, түгі қырқылған қызыл барқыт қамзол. Кескіні қараторы. Мұрны кішірек келгенмен, қырланып, әдемі біткен. Қара көз. Мойны ұзын. Денесінің балалық бейнелері әлі өзінде. Шашын сәнмен өргеннен басқа, қыз болған белгіні Асқар Ботагөзден таба алмады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Шайыңды даярлайын, босатшы, еркем!– деді Айбала, Ботагөздің қолын мойнынан жазып, бетінен сүйіп.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөз босатпап еді, Айбала құлағына бірдемені сыбырлағасын құшағын жазды да, Асқар тұрған жаққа ақырын айналып қарады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Саламатсыз ба, қарындасым?–деді Асқар қолдасып амандасқалы, аяғын Ботагөзге қарай аттап, танысудың басын осыдан бастауға ойлап.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ілгері аттай берген кезде Асқарға: «жас қыз, манағыдай тағы қаша жөнеле ме?»–деген қауіп туып еді, қыз күтпеген мінез көрсетіп, кескініне тура қарап, ұсынған қолына қолын берді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Салалы келген жіңішке ақ саусақтарды ұстаған кезде, Асқарға олар жас сүйіріктің басы сықылданып, үгітіліп кететіндей көрінді. Сондықтан, ол өзгеге амандасатынындай қыспай, демеп қана қолын қайтып алды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Менімен неге амандаспайсыз?– деді Лиза Асқарға.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кешіре көріңіз...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар Лизаға қолын ұсына беріп еді, Лиза: «Уже поздно!» деп күліп, жүгіре жөнелді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқардың Лизаға көңілі оншалық бөлінген жоқ. Оның бар ойы Ботагөзде болды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Оқып жүргеніңді,– деді Асқар, «сіз» деп сөйлесуге Ботагөзді тым сәби көріп, «сенмен» сөйлесуді лайық тауып,– Кенжетай айтып еді. Оқуларың бүгін басталды ма?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бүгін 4 сағат оқыдық.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Не сабақ оқыдыңдар?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Келе жатқан Кенжетайды көріп ұялды ма, болмаса басқа себептері болды ма – Ботагөз Асқарға, кеткісі келген қалпын білдірді. Асқар да енді бөгегісі келген жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөз, Айбала, Лиза үшеуі үйге қарай кеткенде, «бұл бір өткір қыз болайын деп тұр екен. Кескін-кейпі де, мінезі де кісі шығатын адамның қалпын көрсетеді екен»,– деп ойлады Асқар.
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    4
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Іңірдегі Асқардың ойы қызықты бір ермек тауып, түнді еңсеріп барып жату, Балтабектің үй-ішіне де, Ботагөзге де бойын үйрету еді. Ол ойын Лиза бұзды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бота!..– деген Лизаның даусы естілді ымырт жабылғаннан кейін, Асқар Балтабекпен үйде кеңесіп отырғанда. Ботагөз ол кезде далада еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ә-әу!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қайдасың?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мен мында!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқардың көңілі екі қыздың дауысына бөлініп, Балтабекке айтып отырған кеңесінен жаңыла берді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ойын боп жатыр, бармайсың ба,– деді Лиза Ботагөзге.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Білмеймін, жеңешемнен ұлықсат сұрайын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Айбала ауылдың қызы еді. Қаланың бетін көруі Балтабекке шыққалы ғана. Сондықтан, орысша сөйлеген сөздің біразына түсінгенмен, қайырып айтуға шорқақ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Қызға қырық үйден тыю», деген мақалды Айбала жақсы біледі. «Он үште отау иесі» деп қаршадайынан үйден шығармай қызын сынға салып қоятын ауылды ол әлі ұмытқан жоқ. Бірақ ондай сынға салуды Ботагөзге әрі ерте көреді, әрі қимайды. Жүріс-тұрысына, мінезіне, ақылына қарап, Ботагөздің орынсыз отқа түспейтініне сенеді. Сондықтан:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Барғың келсе бара ғой, еркем!–деді Айбала, Лиза жүр деп қолқалағаннан кейін.– Кеп кешікпе, еркем, тамақ піскен кезде кел.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қыздардың дыбысы сенген кезде, үй сыртынан аттың дүсірі мен ауыздықтың сылдыры естілді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кенжетай атты үйдің іргесіне тұсап, үйге кірместен, даладағы Айбаладан Ботагөзді сұрады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Лиза екеуі ойын боп жатыр деп кетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Асқар, үйдемісің?– деді Кенжетай сырттан.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Үйдемін.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Шығып кетші.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қазір.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Шал мен кемпірдің қасында отырамыз ба? Ойынға барайық,– деді Асқарға, далаға шыққанда Кенжетай.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Барайық.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ас...– деп Балтабек үйде дауыстай беріп еді...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Асты түсіре тұрыңдар, ойын табылмайды. Ас қайда қашар дейсің?– деді Кенжетай.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Екеуі қараңғы көшемен құлағын тігіп келе жатыр еді, бір үйдің терезесінен шулаған дауыс, тартылған сырнай естілді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Осы үйде екен,– десті екеуі де.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бұлар үйге кірсе, екі бөлмелі үйдің іші лық толған қыз-бозбала екен. Орталарын алқа-қотан ашып қойып «Камаринскаяны» билеп жатыр.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ойында көзге ерекше түскен Антон. Билеуші де, қалжың айтып күлдіруші де, билеуге қыз-бозбаланы еріксіз шығарушы да сол.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сен биле, сен биле!– деп әркімді бір ұстап алып еріксіз ортаға шығарып жүрген Антонның көзі бір кезде Кенжетай мен Асқарға түсті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кел мұнда, кел билеуге,– деді Антон Асқардың қолынан шап беріп ұстап.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Білмейтін ем!– дегеніне қарамастан Асқарды Антон ортаға сүйреп алып шықты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ну-ка,– деді Антон, үстелде сырнай ұстап отырған таңқы мұрын, кең танау жас жігітке. Ол жігіт Бурабай көлеміндегі барлық қалаға сырнайшы атанған белгілі жігіт еді; мұндай жиында оның арқасы қозып кетеді. Сондықтан, сырнайдың көрігін құлашын кере үрлетіп, саусақтарына көзі ілеспей, «Русская плясоваяны» тарта жөнелді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ну-ну... Давай-давай!– деп шуласты Асқарға қыз-бозбала.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – «Мен танцы болмаса, орыс пляскасын білмейтін ем»,– деді Асқар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Таңдағаныңды тартам,– деді сырнайшы жігіт, сырнайға шеберлігін білдіргісі кеп.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Краковякты тарт, ендеше...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сырнайшы желпілдете краковякты тарта жөнелгенде, Асқар топтың ішінен серік қыз іздеп еді, қатар тұрған Ботагөз бен Лизаны көрді. Ботагөз, әрі би білмес деп ойлады, әрі Кенжетайдан ұялды. Сондықтан:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сізді биге шақырам,– деді ол Лизаға қолын созып, Лиза шегінейін деп еді, Антон еріксіз ортаға сүйреп алып шыққасын:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Пожалуйста,– деді ол, күле сөйлеп Асқарға.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Лизаның талдырмаш денесін ұршықтай үйіріп, Асқар топтың ортасында біраз биледі. Топтан бұларға серік төрт-ақ.пар шықты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар мен Лиза қатарласа жорғалай жөнелгенде, Ботагөзге ол қызық сықылданып еді, артынан екеуі тесіне төсін тақап дөңгеленгенде:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – «Мен де солай билесем!»–деді ол ішінен...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ойыннан бұлар түн ортасы ауа қайтып үйге келсе, Балтабек ұйықтап қап, Айбала көйлек жамап отыр екен. Бұлар есіктен кіре берген кезде:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Тұр!–деді Айбала, Балтабектің аяғынан ақырын қозғап.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Балтабек көзін уқалай түрегелді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Айбала далаға шығып кетіп, бетіне табақ төңкерген кішкене қазанды алып кірді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Құрауыз жатпасын деп,– деді Балтабек Асқарға, Айбала буы бұрқыраған қазанның бетін ашқанда,– осындағы бір-екі тауықтың біреуін сойдырып ем. Қазақтың мақалы бар ғой:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «...Бар болса сойыстықтың жөні бар,
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бір тоқтыда он кісінің құны бар,
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сойса қозы өледі,
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Соймаса өзі өледі,
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Соймаса қан шықпайды,
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қу тілден май шықпайды»,–
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    деген.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Қонғанша қонақ ұялады, қонғасын үй иесі ұялады» дейді. Қол өнерімен ғана күн көріп отырған адамбыз! Күнде келетін жігіт емессің. Бабың болмады, қонағым! Ықласыма ғана риза болмасаң.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Айта көрмеңіз! Дәм таттым, сынайтын кісі мен емес, тауықты да бекер сойғансың, ағай!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Тауықтың етін Айбаланың пісіруі, тоқтының етіне тұрарлықтай екен. Табақ алдына келгенде Асқар көзін салса, майын шылқылдатып қаймаққа қуырыпты. Табаққа қуырдақты төккеннен кейін, әр жеріне аршыған он шақты жұмыртқа қойыпты. Табақтың шетіне бір-бір ағаш қасық салыпты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Өздеріңіз неге келмейсіздер?–деді Асқар Айбалаға.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ондағы ойы – бір жағынан Айбаланың тазалығы мен асты дәмді істеуіне риза болғандық, екіншіден – Ботагөзбен табақтас болуды тілегендік еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ботажан, сен кел!– деді Балтабек.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөз Кенжетай мен Балтабектің арасына келді де, Балтабектің тізесіне шынтағын тірей отырды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жеңгей, сіз де келіңіз!– деді Асқар тағы да Айбалаға.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Алдында асы бар ғой,– деді Балтабек.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Асы болса да келсін. Бәріміз де жаспыз, кімнен ұялады?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар «келіңіз» дей бергесін, қымсынып кеп Кенжетай жақтан Айбала да отырды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқардың көзін тәтті қуырдақ емес – Ботагөз тартты. Бірақ ол өз сезімімен өзі қатты күресіп, Ботагөзге қарамауға, қараса ағаларына сездірмеуге, көзқарасынан Ботагөзге ой түсірмеуге тырысты. Сондай арпалысқан сезімнің толқынына батып отырып, қуырдақтың қалай желініп болғанын білмей де қалды. Бірақ кез жаңылғанмен, қол мен ауыз жаңылған жоқ. Сыбағалы тамақтан аш, құр қалған жоқ. Ботагөздің магниті тартқан көзді зорлықпен басқа жаққа аударып отырып, қуырдаққа мейлінше тойды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ауыл бозбаласының әдетін істесе, Асқар төсекке жатқаннан кейін көзін жұрттан ұрлап, көрпенің астынан қыздың жатқан орнына қарар еді. Төрге төсек салып бергеннен кейін Асқар оны істемеді. Әрі жас отау, әрі кедей үй болғандықтан төсеніші шамалы екен. Сол араға барып, ол етігі мен сыртқы қамзолын шешті де, шалбаршаң, пальтосын жамылып, теріс қарап, жатып қалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқардың әдептілігіне сенді ме, болмаса қарындастарын бала деп түсінді ме – ағалары да, жеңгесі де қызды қорғаған белгі көрсеткен жоқ. Тар бөлмедегі Асқар мен Ботагөздің төсегінің арасы бір-ақ құлаш жер, орталарында ешнәрсе жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар ұзақ уақыт ұйықтай алмады. Бірақ жатқан қалпынан тырп етіп қозғалған жоқ, қимылдаған жоқ. Сол түнгі ауа райы, Сібірдің күзгі мезгілінде, әсіресе, тауда сирек кездесетін рай еді. Кешке қарай аспанды бүркеп алатын күздің сұр бұлты ол түні жоқ еді. Түн ортасына жақын туған, оң жағынан ойық ай, биікке шығып алып, сәулесін Бурабай көліне сүңгітіп, қалқып бара жатыр еді. Сол айдың жарығы түскендіктен, үйдің іші бозамықтау еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ұйқысы келмеген Асқар пальтодан бетін ашып жатып, біразға шейін құлағын көлдің жарына жұмсақ леппен ұрған әлсіз толқынға тікті. Терезенің түбіне екі-үш-ақ саржан жерде тұрған көлдің суының болмашы қимылы бұған түгел естілді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқардың кеудесіндегі судай сапырылған ой толқыны ішіне сыймағанда, демін қаттырақ алып қала жаздап, біреу-міреу біліп қалар дегендей, өзін-өзі зорлады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Бұл қыз маған ұнады»,– деген қорытындыға тірелді Асқардың ойы біраздан соң.– Бірақ сөз салуға әлі жас. Бұл бақытты қыз. Өйткені, шаруалары кедей болғанмен, алтын асықтай ағалары бар. Мына екі ағасы бір қызды есіре алатын жігіттер. Оның үстіне мына бір жеңгесі де табылған адам екен. Қайын сіңлісін мұндай күткен жеңгені көрген жоқ ем...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Бұл қыздың өмір сатысына басқан адымы әзірге дұрыс. Қазақтың қандай ақылды, көрікті қызы надан ауылда, ең жетілді дегенде тәуір күйеуге тиіп, өз қара басынан аса алмайтын, үй күңі болатын еді. Оқыған, әлеумет ісіне даярланған қазақ қызын әзірге езім көргем жоқ. Бірен-саран қалада тұрған байдың қыздары оқыса, олардың түпкі мақсаты: семья басы – ана болу. Қазақ кедейінен Европа ғылымын алып, әлеумет кісісі болған қызды өзім көргем жоқ...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Мына қыз кедейдің қызы. Дер шағында оқуға түскен. Оқырлық жағдайы толық. Тұлғасында, мінезінде кісі боларлық белгілер бар. Олай болса түбінде бұдан әлеуметтік адам шығуында сөз жоқ. Олай болса менің бірінші міндетім: осы қыздың осы оқу жолын білім өмірінің жайлауына жеткізуге көмектесу.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Екінші...– деген сөздің артынан Асқар біраз бөгелді. Ондағы айтайын дегені: «бұл қыз түбінде мендік болуға тиісті» деген сөз еді. Бұл сөзді айтуға бөгет болған себеп екеу: біреуі – «біреуге уәде қылып қойса қайтем?», екіншісі –«қыздың көңілі менің көңілімнен тура шыға қоярын кім біледі?»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Біреуге уәде қылсын, қылмасын,– деді Асқар ойын қорытып,– мен мұны сүйдім. Олай болса, осы ойымды орындауға тиістімін!..»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Тиістімін!»–дегенде Асқардың дыбысы шығып кетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ол сасып қалды. «Үйдегілердің біреуі оянып қалды ма?» дегендей басын ақырын көтеріп қарап еді, ешкім оянған жоқ екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ол аз отырды да, кезін Ботагөз жаққа аударды. Ботагөз көрпесін кеудесіне шейін ғана жауып, беті ашық, шалқасынан ұйқтап жатыр екен. Асқар құлағын тігіп еді, алған демі естілмеді. Оған Ботагөз дем алмастан ұйқтап жатқандай көрініп, кеуде жағына көзі түсіп еді, ішкі ақ көйлегінің, шеті көтеріліп-басылған кеудеден азғана қозғалып жатыр екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қадала қараған Асқардың көзіне күңгірт жарықтан елестеген Ботагөз, күндізгісінен де сұлу сықылданып кетті. Оның ашық жатқан денесі Асқарға адам бейнелі ғып құйған нұр сықылданды.
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    5
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар таңертең кешірек тұрды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Шайға тұр!–деп Кенжетай оятпаса, ол ұйықтай беретін еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар басын көтеріп, төңірегіне қараса, бұдан басқа үйдің іші түгел тұрып, төсек-орын жиналып, босағаға қайнаған ескілеу жез самауыр келіп тұр екен. Айбала жиналып, шыныаяқ жасап жатыр екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ұйқыны да сойдың, мырза!–деді Кенжетай, ашық тұрған есік алдында жуынып жатып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ағай кетіп қалған ба?–деді Асқар Айбалаға.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Еркем мен екеуінің шайын ертерек беріп ем, біреуінің сабағы, біреуінің ісі болғасын...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Айбала Асқарды алғашқы көргенде қымсынғанмен, бүгін кешегіден еркінірек сөйлесті. Адамның ішкі сезімінің айнасы көз. Сөздің жасырған сырын көз айтып бере алады. Палуан Шолақтың:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «...Сұлу қыз, жас келіншекке тиышсыздаумын. Жалғыз-ақ тал бойымда мінім сол-ақ!» – деген өлеңі Айбаланың есінде. Жас жігіттің қыз бен келіншекке қызығымпаз келетінін ол біледі. Алғаш көргенде Асқарды да Айбала әйелқұмардың бірі ме деп ойлап еді, сыр таратқыш көз ондай белгісін бермеді. Үкідей желкілдеп, гүлдей нұрланып келе жатқан Ботагөзге, Асқардың көзі қадалмауы Айбалаға тамаша көрінді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Әдепті жігіт екен» деген ой туды Айбалаға, «Еркемнің бағына осындай біреуі кез келсе...» деп ойлады ол.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Қалың беріп пе едіңіз?» деген сұрауды Айбала шайға отырғанда Асқарға айтып қала жаздап, өзін-өзі тоқтатты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Шайға қанғаннан кейін Кенжетай ат жегіп, екеуі елге беттеп көшемен тарта жөнелді. Ат тынығып қалған екен. Сүйегі пысық жылқы еді, қамшы салдырған жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Өй!– деді Кенжетайға бір кезде Асқар иығынан тартып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Немене?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Доңғалағыңның құрсауы түсіп қалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кенжетай оң жағына қараса, доңғалақтан шығып кеткен құрсау екпінімен дөңгеленіп, арбамен бір қырындап жарысып барады екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қап!–деді Кенжетай,– ұстаға барамыз-ау, енді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кенжетай атты тоқтатқанда Асқар арбадан түсе жүгіріп, құрсауды алып келді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Екеуі дүкен алдындағы діңгекке атты байлап ішіне кірсе: соққан темірдің, уілдеген көріктің дыбысымен ың-жың екен. Дүкенде Балтабек, қасында орта жасты, ұсташа киінген орыс.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кенжетай доңғалақтың мұрындығын бұрап алып жатқан кезде орыс ұстаның кезі Асқарда болды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Мұны қайда көрдім?»–деп ойлады ұста.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқарға да ұста орыс таныс сықылданып еді, бірақ ол «кімсің?» деп сұрауды ерсі көрді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Құрсаудың салынуы көп бөгеген жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сіздің фамилияңыз кім?–деді ұста орыс Асқарға, далаға бірге ере шығып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Досанов. Оны неге сұрадыңыз?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жай.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Өз фамилияңыз кім?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кузнецов.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Апыр-ау,– деп ойлады Асқар арбаға мініп, былай шыға бере,– жаңағы Кузнецов деген маған бір таныс адам сықылды, мен мұны қайда көрдім?»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Григорий Максимович Кузнецов 1880 жылы, Москвадағы электр заводында қызмет істейтін жұмыскер семьясында туды. Он жасынан заводта жұмысқа араласқан ол, 15-16 жасында Петербургте тұратын апа, жездесіне барды да, Путилов заводына жұмысқа орналасып, содан Москваға қайтпады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    1902 жылдан бастап ол социал-демократия кружогына орналасып, екі жылдан кейін: Россия социал-демократиялық жұмысшы партиясына мүше боп өтті. 1903 жылы РСДЖП-ның екінші съезі болып, бұрынғы социал-демократия: большевик, меньшевик боп екі жарылғанда, Григорий Максимович большевиктер жағында қалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    1905 жылғы Петербургте болатын жұмысшылар көтерілісінде Кузнецов үкімет көзіне ерекше көрінгендердің біреуі боп, екі жыл Петропавловск крепостында абақтыда жатқаннан кейін, 1907 жылы Сібірге каторгіге айдалды... Сібірдің алыстағы тайгасында үш жыл тұрған Кузнецовқа, патша үкіметі Омскіге кеп тұруға ұлықсат етіп, 1910 жылы ол Омбы келді де, Ертіс өзеніндегі пароход пристанына жұмысқа кірді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кузнецов Омбыға келе, онда жасырын жұмыс істейтін большевиктермен танысып, пристань жұмысшыларының арасына революциялық үгіт таратты. Асқарды Кузнецовтың алғашқы көруі осы пристаньда. Сол жылы Асқардың стипендиядан басқа қаражаты болмай, стипендия күн көрісіне жетпей, оқуды тастағысы келмеген ол, басқа қызмет табылмаған соң, бір мезгіл пристаньға барып, к,ара жұмыс істейтін еді. Кейде, әсіресе, жексенбі күндері жұмыстан шаршаған Асқар, пристаньнан қайтпай, сонда қонып қалатын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Пристаньда Асқардан басқа да жүмысшы қазақ кеп еді. Солардың ішінен Кузнецов Асқармен тез танысады. Бірақ Путилов заводында да: «оқушымыз... қаражат жоқ болған соң жұмысқа түстік» дейтіндердің арасынан провокаторлар шығып, одан Кузнецовтың аузы күйгендіктен, ол Асқарға тым құшақ ашпады, оны алыстан торлап, сырын шыжымдап тартты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқардың өмірбаянын, оның халыққа пайдалы кісі болуға тырысып жүргенін Кузнецов білді. Сонда да, аптыға қоймай, өзінің кім екенін, атқарып жүрген саяси ісін оған жарияламады. Асқардың ыңғайына қарай бейімделіп, революция отын оның, кеудесіне ептеп жақпақ болды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бірақ ол арманына Кузнецов жете алмады. 1910 жылдың аяғында, қыс ішінде, тұрмысы ауыр тартқан пристань жұмысшылары забастовка жасамақ боп, бір күні жұмыс істемей отырып алды да, үкімет жұмысшылардың бұл қылығын Кузнецов пен тағы сондай білгілікті бірнеше адамдардан көріп, бәрін де тұтқынға алды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кузнецовтар ұсталатын күні Асқар пристаньда жұмыста еді. Пристаньға кеп, Кузнецовтарды ұстап, пароходтар мен барактарға тінту жасаған полицейскілер, бір барактың үстінен қайықтың ескегіне байлап, көтеріп қойған, ұзындығы кере құлаш қызыл шүберекті түсіріп алды. Оны кім байлағанын, неге байлағанын Асқар білген де жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сол күні кешке, жауапқа, жұмысшылармен бірге Асқар да шақырылды. Полицейский пристав Асқарды оңаша бөлмеге кіргізіп, әуелі: «пристаньда не сездің?» деп жайлап сұрап, артынан: «білгеніңді жасырасың» деп қысты, «Сібірге айдаласың!» деп қорқытты. Расында, пристаньда саяси ұйым барын білмеген Асқар, приставтан ешнәрсе сезбегеніне илануын өтінді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Біраз айналдырып, күдікті сыр таба алмаған пристав, Асқарға революциялық ой түсірмейін деген ниетпен, «большевик» деген сөзді аузына алмады. Бірақ «большевиктер» дейтін саяси адамдар барын Асқар білер ме екен деген оймен, ол одан жіңішкелеп сұрап көрді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Барактың үстінен біз сыпырып алған қызыл шүберекті («ту» деп атағысы келмеді) көрдің бе?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Көрдім.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Оны неге қойған онда?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Білмеймін.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қой, білерсің!– деді пристав, бетін құбылтып, көзін ойнақшытып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар білмейтіндігін айтып қарғанды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Пристав Асқарды 4–5 сағат айналдырып: «бұл жөнде жан адамға айтпа!» деген сақтандырумен босатты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Полицейское управлениеден түн ортасы ауа шығып, көше бойлай семинарияға келе жатқан Асқар ойға қалды. Ең алдымен, ол забастовка болады дегенді бұдан бұрын естіген жоқ еді. Бұл сөзді ол полицейскілерден ғана, өмірінде бірінші рет естіді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқардың ойынша жұмысшылардың жұмыстан бас тартуы дұрыс, себебі – олар өте ауыр халде тұрады. Ал, сондай ауыр халін айтып, тұрмысымызды жақсыла дегендігі үшін, оларды полицейскілердің қудалауына, жазалауына Асқар түсінбейді. Жауапқа барғанша да, жауап бергенде де, жауаптан шыққанда да оны ауыр ойға қалдырған бір жағдай осы.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Оны екінші ойландырған «қызыл шүберек». Бұл шүберекті «ту» деген ой оның басына да келген жоқ. Себебі: бұл күнге шейінгі оның ұғымында, туды не әскер, не үкімет мекемесі ғана ұстайды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Барак үстінен полицейскілер қызыл шүберек байлаған ескекті алып түсіп, жұмысшыларға: «Мынау не?» «Үкіметке қарсылық па?!» деп жекіргенде, Асқар: «бұнысы қалай!» деп ішінен ойлаған да қойған еді. Артынан, полицейский урядник өзінен жауап алғанда ол тағы ойланып қалды. Урядниктен қызыл шүберек мәнісін Асқар сұрауға бір оқтанды да, «пәлесін шығарып алармын» деп тыйыла қойды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Полициядан босанып семинарияға келе жатқан ол: «апыр-ау, сол қызыл шүберек, не шүберек?!» деп ойлады тағы.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Семинарияға келген соң ол қызыл шүберектің жайын әркімдерден сұрастырмақ болды да, урядниктің: «аузыңды жап» деуі, «жабам» деп уәде беруі есіне түсіп, «қайтем!– деді ішінен,– пәлеге қалармын!»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бірақ көпке шейін ол, өз ішінен: «япырау, бұл не қылған жұмбақ жалау?!» деп ойлайтын еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    ...Күндер өтіп жатты. Омбының тұрғын қазақтарынан учитель жалдап балаларын үйінде орысша оқытатын адамдар табылып, Асқар бос уақытын соларға жұмсап қаражат тапқан соң, пристаньға баруды қойды. Біраз күндерден кейін, пристань да, забастовка да, жұмбақ болған жалау да оның есінен шықты...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    ...Бурабай қаласындағы ұста дүкеніндегі Кенжетайдың арбасының шеңберін тарттырып ап, Кенжетаймен бірге қаладан шыға берген Асқар, әлгінде, ұста дүкеніндегіні «қайдан көрдім» деп ойлаған Асқар, ол адамды Омбының пристанында көргенін есіне түсірді. Ол кезде, ол адамның атын, фамилиясын Асқар білетін сияқты еді, қазір, қалай ойласа да білер емес.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ойлана келе: «Ім-м-м!– деп қорытты Асқар ойын,– сол, сол! Нақ соның өзі! Дәл сол адам! Дәл емес-ау, анық сол!»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сол арада Асқардың есіне қызыл жалау да түсе қалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Әлде, сол жалауды тіккен осы ма екен?– деп ойлады Асқар,– урядниктің жалауға қадалуына қарағанда, мына адамның ұсталуына қарағанда, жалауды тіккен осы емей кім дейсің. Қап, сұрастырмаған екем, сонда!.. Несіне өкінем? Ол адам, міне, тағы кездесті. Келесі жолы әдейі жолығып сұрайыншы! Нем кетіпті, айтса айтар, айтпаса қояр!»
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    ЕКІНШІ ТАРАУ
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    ПАКЕТ
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    1
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ноябрь айының түтеген бір боранды үскірік, суық күнінде Бурабай қаласынан шыққан урядник Кошкин шананың алдында божы ұстап отырған Кенжетайды желкеден әлсін-әлсін түйгіштеп маза бермеді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Айда деймін, сволочь!– деді түйген сайын Кошкин, ақырып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Өткен түні жауған қалың қар, жолды тып-типыл ғып басып қалған екен. Кенжетайдың аты жолшыл, жасамыс жылқы еді. Оның үстіне бұл жолмен сан рет жүрген. Сондықтан оппа қарды қайықтай есіп, жолдың жалпы жобасынан жаңылмады. Бірақ аяғы үнемі жол үстіне дәл түсе бермеді, бірде оңына, бірде солына жаңылыс кетіп отырды. Ақылды ат оған саспайды. Жолдың сүрлеуін басқан жерінін, қатты я жұмсақтығынан біліп, жаңылған жерде оң жағынан да, сол жағынан да жолды тұяғымен тез шолып тауып алады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жолды тура тауып жүріп отыруға аттың басы түгіл барлық денесі, төрт тұяғы түгел қатынасып келе жатқанын Кенжетай түсінді. Сондықтан: «Сенде жазық жоқ,– деп ойлады ол, ат жолдан хата басып қалғанда,– жолда түк белгі жоқ. Аппақ кебіндей тұтасып жатқан дала, қайта тауып келе жатырсың, жануар! Жолды қар басқанмен, күн ашық болса, сен басқан аяғыңнан аса жаңылмас та ең. Саған не кінә бар. Тіфу десе түкірік жерге түспейтін аяз мынау, маңдайға найзадай қадалып, бетті темірдей қарып барады; ішін тарта, қарды құйындай үйіріп ұлып тұрған долы дауыл анау, алдыңнан арқан бойы жер көрінбейді!..»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ақылды аттың жол іздеп, боранмен арпалысып, жалпы бағыттан жаңылмай келе жатқанында урядниктің жұмысы болған жоқ. Итбай аулына тез жетуден басқа ой оның басына жоламады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кошкиннің бұлай асығу себебі – қолтығында сургучпен печаттап тастаған бір үлкен пакет келе жатыр. Сыртындағы жазуына қараса, Омбының генерал-губернаторынан Итбай болысқа арналған. Пакетте не сөз барын ол білмеді. Бірақ ішінде бір зор хабар барын жорамалдайды. Өйткені, Азат қаласында тұратын Становой приставтан пакетті әкелген алғашқы урядник Кошкинге мынадай сәлем тапсырып кеткен еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Господин Кошкин!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бұл пакетті волостной управитель – Итбай Байсақаловқа өз қолыңнан тапсыр. Бөтен кісіге сенбе. Егер айрылып қалсаң – сотқа кетесің».
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Айда сволочь!– деді Кошкин бір кезде Кенжетайды бар пәрменімен түйіп қап. Бейғам отырған Кенжетай, түйіп жіберген екпінмен шананың алқымынан аз-ақ құлап түспеді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кенжетай ашуланып, аузына сөз туспей, кейін айналып, Кошкинге адырайып қарады, Кошкиннің мұрты үлкен, қабағы қалың, қасы ұзын, түсі суық, денелі адам еді. Сыртында үлкен қара сеңсең тұлыбы бар, басында жүндес қара сеңсең папахы бар. Кенжетайдың көзі түскен кезде Кошкиннің мұртына күректей боп мұз қатып, қабағына да қалың қырау тұрған.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Неге қарайсың, подлец!– деді Кошкин Кенжетайға көзін тесірейте қадап, қабатын иттей ернін тыржитып, тісін ақситып, шанадан түрегеп, тағы ұруға қолын көтеріп.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Не қыл дейсің, тақсыр?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мә саған не қыл деген!–деп Кошкиннің құлаштап сілтеген қолы Кенжетайдың басынан асып барып шананың алқымына тиді. Ағашқа тарс ете түскен жұдырығы ауырып қалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Тоқтат атты, собака!– деді урядник аюдай ақырып, тағы ұруға қолын көтеріп.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кенжетай атты тоқтатқанша урядник оның үстіне міне түскенде, шана ауып кетіп, екеуі ұмар-жұмар қарға құлады. Үстіне қырау қатып, буы бұрқырап қалжыраған ат, шанадағылар құлаған кезде божысынан ешкім тартпағанмен тоқтай қалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Денесі талдырмаштау болғанмен Кенжетайдың бір кісіден таяқ жемейтін күші бар еді. Шанадан құлаған кезде «өлім біреу-ақ, алқымынан сығайын ба, бәлемді?»–деген ой түсіп кетті оған. Бірақ ашуын ақыл жеңіп, ол қол қатпады. Қазір төбелесіп жеңгенмен, артынан «күштінің арты диірмен тартатынын» білді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Шанадан құлағанда урядник Кенжетайдың астын ала түсіп еді. Оппа қарға кіріп кеткендіктен Кенжетай тез тұрып үлгіре алмағансын: «осы менімен төбелескелі жатыр ма?»–деген қауіп туды Кошкинге.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Өткен қыста бір урядникті айдалада біреу өлтіріп кетіпті деп есітіп еді Кошкин. Кенжетайдың тайсалмаған кескінінен ол сескеніп, өлтіріп тастар деген ой келіп қалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жібер!– деді урядник өзі тұра алмай жатқан Кенжетайды кеудеден итеріп, әдейі басып жатыр екен деп ойлап.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Екеуі де оппаға сүріне-қабына түрегелгенде, урядник қорыққандығын білдірмеген оймен:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мен... саған!–деді он, жақ қолының екі саусағын безеп,– көрсетермін!.. Айда атты!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Олар шанаға отырып, жүріп кетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жолды басқан оппа қарды соқадай тіліп отырып, Кенжетайдың жирен қасқасы Итбайдікіне күн бата зорға жетті. Бұл кезде боран толастап, жел бәсеңдеді, бірақ аяз күшейе түсіп, жел жаққа адам түгіл малды да бет қаратпады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Болдырған атты, «шүу-шүулеп» божымен қағып, Кенжетай жылқы шарбағының алдына келгенде, басында түлкі тымағы бар, үстінде жағасын қайырған, белін буған ноғайша қасқыр ішігі бар – Итбай қақпа алдында жүр екен. Сылдырлаған қоңырау дауысы құлағына тигенде ол шүйделі желкесін бұрып, айналып қарады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Үйіне төре келу – оған таңсық емес. Келген төренің чинінің үлкен-кішілігін ол жеккен аттан, арба, шанадан байқайды. Жазды күні пар ат жегіп, пәуескелетіп келсе, қысты күні көсем салып пәуескелетіп келсе – олар үлкен төрелер. Ал, жалғыз ат, жабайы шанаға мінетіндер – урядник-мурядниктер. Болыстардың ішінде урядниктерден ығысатындары да болады. Итбай ондайдың кісісі емес. Урядникке ықласы түспесе, ол жөнді қонағасы бермей де қояды. Итбайдың уезбен байланысы барын білетін урядниктер өзгеге қоқаңдағанымен, бұған ол мінезін көрсетпейді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Осы 1912 жылы болыс сайлауы болғанда, Итбаймен таласқан Ағайдар деген адам елді өзіне қаратып алып кетіп, болыс болған. Итбай төрт таспен ғана қалған. Дәрмені кеткен Итбай, іле Омбыға барып, генерал-губернаторға жолыққан, губернатор 1891 жылғы «Степное положениенің» 70-параграфына сүйеніп, болыстықты Итбайға сайлаусыз беруге әмір еткен. Оны да урядник Кошкин жақсы біледі.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сондықтан, шарбақ алдында тұрған Итбайды көргесін Кошкин шанадан секіріп түсті де, аяғын кердең-кердең басып кеп, қолдасып амандасты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мен сізге ете маңызды хабармен келіп отырмын,– деді, Кошкин қолдасқаннан кейін.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Айтыңыз.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Үйге барайық... Ех! Тоңдым?.. Арақ бар?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Урядник алақанын уқалап, аяғын қаға бастағасын Итбай тоңғанын көрді де:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сіз мынау үйге кіре тұрыңыз,– деді өз үйін нұсқап,– мен малды жайғастырып қазір кірем: Горбуновта арақ бар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Бір жаққа апар дей ме?»– деген оймен, тоңған Кенжетай дірдектеп тұр еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жүре бер,– деді урядник қолын безеп,– мен саған!...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Итбайдың ағаш үйінің бөлмесі алтау еді. Соның біреуінде болыстың кеңсесі және писарь Горбуновтың пәтері.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кошкин кіріп келгенде Горбунов керуетінде шылым тартып, шалқасынан жатыр еді, үстін қырау басқан біреу кіре бергенін көріп, атып түрегелді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Здраю, желаю!..– деді Кошкин Горбуновты танып, тоңған аузы сөзді шала айтып,– Гаврил Гаврилович!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Горбунов танымай қалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Шам жақ,– деді ол урядникті алып кірген Бүркітбайға.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Танымадыңыз ба, Гаврил Гаврилыч?..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Никак ни могу... Темно!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Платон Трофимович деген кісіні естігеніңіз бар ма?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – А-а-а!.. Жақсы келдіңіз, Платон Трофимович!.. Тоңыпсыз... Шешініңіз, Платон Трофимович!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бүркітбай лезде шамды жағып, тоңған қолымен түймесін ағыта алмай жатқан урядниктің тұлыбын шешіндірді, папахасын урядник өз қолымен алып берді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жылыныңыз!.. Пешке барыңыз!..– деді Горбунов жалбалақтап.– Мүмкін, русский горькиймен жылынарсыз?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Егер, болса.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – О, не дегеніңіз? Сізге, жоқ болса да табам!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Шкафта тұрған жарты бөтелке арақтан бір стакан құйылды, Кошкин қағып салды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Рахмет, Гаврил Гаврилович!.. Рахмет!.. Мен сізге ете қымбат хабар әкелдім!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Горбунов Итбайға 17 Жыл писарь болған, қазақ ауылының неше түрлі қулық-сұмдығына қанған, қазақша сөйлей білетін, жанасымпаз, бір қу еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Не хабар?– деді Горбунов.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ол міне!– деп, Кошкин «қымбат хабарды» суыруға қойнына қолын тығып еді, жоқ боп шықты. «Ах!..» деді Кошкин есі шығып кетіп, көзі бақырайып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Не болды?!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жоғалттым, Гаврил Гаврилович!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Нені?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Пакетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Не пакетті?..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – ...Мен құрыдым!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бір сұмдықтың болғанын Горбунов түсінді. Бірақ Кошкиннен сұрауға батылы бармады. Өйткені, кескініне қараса, адам пернесі бұзылып, көзі шарасынан шығып кеткен екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Пакет!.. губернатордан!.. жоғалттым!..– деді Кошкин Горбуновтың құлағына аузын тақап, сыбырлап.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қайда?!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Білмеймін далада түскенін, шанада қалғанын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қорыққаннан ба, тоңғаннан ба – урядниктің иегі иегіне сақ-сақ етті. Арақтан ба, қорқудан ба, басы айналып көзі қарауытты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Іздейік... Шанаға кісі жіберейік...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ж-ж-жоқ... мен... өзім барам... Кісіге сенуге болмайды... Бірақ әлгі подлец жоғалтып жібермесе...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Оныңыз кім?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ямщик...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Итбай далада қалғанда мал жайлауды аяқтайын дегендіктен емес, урядникке онша кішіреймегендіктен қалып еді. Сондықтан далада көп тұрмай, аяңдап үйге кірсе – урядник абыржып жатыр екен. Горбунов Итбайға мән-жайды айтты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жәмшік жоғалтпас, я ұрламас та,– деді Итбай салмақты дауыспен,– далада түсіп қалған шығар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жоқ, ол подлец, жоғалтты. Ол сволочь!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Бұл не пакет, мынаны осынша абыржытқан?»–деп ойлады, урядниктің сұры кеткен, дірілдеген түсіне таңдана қараған Итбай.
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    2
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кенжетайдың үйі Итбайдың қоңсы ауылында еді. Бірақ ол, байдың аулына келгенде, школдың қасындағы учительдерге салынған екі бөлмелі үйде тұратын Асқарға бір соқпай кетпейтін. Жәмшіктіктен қолы бос күндерін школ маңында, Асқардың қасында өткізетін.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сен қазақша білесің,– деген, Асқар оған осы күз,– бұдан былай ылау тартқанның арасында аздап орысша оқы. Сүйтіп жүріп орысша біліп кетесің.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқардың ақыл беруімен, қолы боста оқуға жұмылған Кенжетай, тез арада бұрын оқыған төрт амалды – есепті пысықтап, дробты айналдыра бастады. Оның өте қызығып оқыған сабағы – орыс тілі. Татар тілінің «сарфын» мұғалімнен оқыған оған, орыс грамматикасының заңы онша жат көрінген жоқ. Оны қинаған – тіл жағы, орысша словарьдың жоқтығы. Біраздан кейін Кенжетай ол бөгетті де аздап бұзды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Міне, осындай әрі құрбысы, эрі досы, әрі ұстазы Асқарға аты болдырып келген Кенжетай соға кетейін деп, барса, Асқар мектеп алдында жүр екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Барасың ба, біздің үйге?– деді Кенжетай.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Барам.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Тоңғандықтан ба, я аулына келгенін білгендіктен бе?– Асқар шанаға мінгеннен кейін, жирен қасқа болдырғанын білдіртпей тарта жөнелді. Кенжетай жолшыбай урядниктің қылығын айтып, екеуі біраз күлісті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бұрын да қақырайған қатты неме еді,– деді Кенжетай кеңесін аяқтап, үйінін, алдына келгенде,– осы жолы тіпті сіресіп кетіпті. Бір тығыз жұмыспен келе жатқан сияқты, не жұмыс екенін кім білсін.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кедей болғанмен, Ұлберген үйін, ыдыс-аяғын, жамау-жасқаулы болғанмен киім-кешектерін кірсіз, таза ұстайтын еді. Сондықтан, оның қатықсыз қара шайының өзін Асқар майлы астан кем санамай, сүйсініп ішетін.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кенжетай мен Асқар үйге кірсе – Ұлберген пешке от жағып жатыр екен. Шам жағылған жоқ, үй іші қара көлеңке.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Апа!– деді Кенжетай есіктен кіре.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Әу, құлыным! Тоңдың ба?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мен атты ағытып келейін, жылдам бір шай қойшы.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жарайды, сәулем.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кенжетай далаға шыққанда,Асқар терге қарай барды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бұл қай бала?– деді Ұлберген.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Асқармын, апа!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ә... қалқам-ай, отыр, сәулем!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар етігін тастап, сеңсеңмен астарлаған пальтосын шешіп, төрге барып отырды. Ұлберген самауырға су құйып, шоқ салды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бүгін кәрәсін де бітіп еді,– деді Ұлберген, пұзыры жоқ үштік шамды жарыққа тосып, түбіне қарап,– Кенжетай кәрәсін әкелді ме екен, біліп келейінші.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар шынтақтап бейғам жатыр еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ойбай!..– деген әйел даусы естілгенде, орнынан шошып тұра келді. Ойбайлаған әйел есікті аша беріп етпетінен құлады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Апамбысың?– деді Асқар жүгіріп барып, басын көтеріп,– немене? Не болды, апа?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ө-ө-өлтірді!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кімді?!.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кенжетайды...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Не дейсің, апа!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ойбай!.. Қалқам... бар!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ұлберген қолын дала жаққа сілтегесін, Асқар үйден жүгіре шығып еді, құлағына иттің ырылдауы секілді бір дауыс естілді. Үйдің алдында қараңғы қора бар еді. Сасқан Асқар, жүгіріп келе жатыр еді, маңдайы ашаға тарс ете түсіп, есі ауып к,ала жаздады, көзінің, оты жарқ ете түсті. Асқар оған да қарамастан, маңдайын қолымен ұстай, қора алдына жүгіре шықса – біреуді біреу жығып сап, ұзындығы құлаштай ағашпен ұрып жатыр, қасында біреу қарап тұр.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ұрып жатқанды Асқар ұстай алды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кім бұл?– деді ол орысшалап, Асқарға да ұмтылып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Байқа! Мені ұруға хақың жоқ. Мен халық учителімін.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Тап жылдам, оңбаған!–деді урядник, ұрып жатқанға тағы ұмтылып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар бұл жолы урядникті жібермей:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Не болды?–деп сұрады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Его превосходительство генерал-губернатор... с нарочным... со мной... на имя волостного управителя... отправил пакет весьма важного значения, а этот подлец его по пути украл .
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ұрлаған жоқ шығар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сіз оны жақтайын дейсіз бе?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Іздеңіз...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қайдан?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Оның пакеті,– деді орнынан тәлтіректеп әрең тұрған Кенжетай жыламсырап, мұрнын қолымен басып,– маған не керек?.. Жазықсыз осынша сабап... бұдан өлген жақсы!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қараңғыға көзі үйренген Асқар Кенжетайдың бетіне қараса, мұрнынан қан дірдектеп ағып түр екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар ашуланып кетті. Урядникке бірдеме дейін деп еді, екпесі алқымына тығылып, аузына сез түспей қалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мынау емес пе?– деді бір а дам шанадан бірдемені еңкейіп ала беріп.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар оған үңіле қараса Горбунов екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Пакет пе?– деді Асқар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Я... Сол сияқты,– деді Горбунов.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кенжетайға әлі де ұмтылып жүрген Кошкин, жалт беріп Горбуновқа бұрылып, пакетті оның қолынан тез жұлып алып, қойнына тығып, алақанымен баса қойды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Елді билейтін ұлықсыз,– деді Асқар,– шанадан табылды... Анығына жетпей нашар адамды осынша ұрдыңыз!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бұл сөздерге Кошкин әрі ұялды, әрі намыстанды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Молчать!..
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    3
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Өте маңызды пакет» жоғарыдан келетін жабайы бұйрықтың біреуі шығар деген оймен отырған Итбай, урядник пен Горбунов үйге келгенде:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бар ма екен?– дей салды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қалай таптыңдар?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Тығып қойған, подлец!..– деді Кошкин.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Апыр-ай... ә?..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Үстіне кісі отырғандықтан пакеттің сургучы уатылған екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ашып оқымасын әлгілер!– деді урядник.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Оқыса оқиды да,– деді Горбунов.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Оқымаған шығар»,– деген Итбайдың сөзіне болмай, пакетті ашпай тұрып сургучының сынғанын, пакет жоғалып табылғанын урядник актілеп алғысы келді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Акт жаз!..– деді ол Горбуновқа.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Горбунов стол қасына отырып, қарындаш пен қағаз алды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «1912 жылы осы ноябрь айының 18 күні, полицейский урядник – Платон Трофимовичтің қойнынан түсіп қалған пакетті, ямщик киргиз... аты кім еді!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кенжетай Тұяқов...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Так... так... сол ұрлап алып... түсіп қалып... жоқ-жоқ... не так, түсіп қалып емес, қойнынан қастық ниетімен ұрлап алып...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Горбунов мұртынан жымиды да, урядниктің ойынан шатасқанын біліп:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Әуелі ашып оқиық, содан кейін акт жазамыз,– деді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жоқ, әуелі актілеп алу керек.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ерік сізде.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Акт жазам дегенмен, урядник не жазуға білмеді. «Түсіп қалғаннан ұрлады» деп жазайын десе, «неге түсірдің» деп айыптауы мүмкін. «Қойнымнан ұрлап алды», деп жазайын десе, «онда өзің қайда отырдың?» деп айыптауы мүмкін. Жоғалғанын атымен айтпаса, жәмшік ішінен керек қағаздарын ұрлап алып, бөтен қағаз салып, білдірмей жапсырып қоюы мүмкін. Сургучтың үгітіліп қалуы – бұл күдікті күшейтеді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Урядник састы. Не істерін білмеді. Көзі қарауытып, маңдайынан тер шықты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ә, құдай, сақтай гөр!..– деді ол ішінен, шоқынып – мен-ақ көтерейін, ашыңдаршы!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ладно.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жабайы бұйрықтарды Горбунов салмақпен ғана ақырын оқып шығып, Итбайға кейін естіртіп, кейін естіртпейтін еді. Урядник сасқанмен Горбунов пакетке оншалық үлкен маңыз бермей, салмақпен оқи бастап еді, аздан кейін кескіні өзгеріп, қағазға көзін жылдам жүгіртіп, орнынан ұшып түрегелді...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Итбай Байсакалович!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Немене, Гаврил!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Маған сен ақша береді, давай!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Горбуновтың айтайын дегені «Сүйінші» еді, ол сөз аузына туспей қалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Немене... не ақша?..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Саған құдай берген!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ие, айт!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Патшаға, император үш жүз жыл болған, мен саған айтқан ?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Айтқансың.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Юбилейге сен барған айтады, кагаз!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Оның не?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қатын алады – той!.. Бала, матайды кеседі – той!.. Сен не айтқан біледі...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Осы хатшы не оттап отыр?– деді Итбай түсінбей.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мен саған айтқан. Патшаға үш жүз жыл болған.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Атай патша болған... үлкен той болады айтқан мен саған!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ә-ә-ә, патшаның таққа отырған тойы ма?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Тойға сен барады, айтады, господин губернатор...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ауылда той қыл деп пе?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сен не болған, Итбай Байсакалович... Сен түсінбейді... мен айтады: Саған губернатор айтады, сен тойға барады. Петербургке барады айтады...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Итбай енді жорамалдады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Патшаның,– деді ол Горбуновқа,– 300 жылдық тойы болады дейсің ғой, атасы таққа отырғанға?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Так точно!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сол тойға губернатор маған барсын деп айтады дейсің бе, Петерборға?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Так точно!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Итбай күліп жіберді. Горбунов та күлді. Горбуновтың иығынан мойнын соза, бойы дірілдеген күйде қағазды оқып шыққан Кошкин де күлді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Беремін, сүйіншіңді!– деді Итбай Горбуновты арқаға қағып, қайта бір оқып берші.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Горбунов қағазды оқып шығып еді, Итбай тең, жарасына түсінген жоқ. Горбуновтың қазақ тілін сындырып сөйлеп қазақшылауынан берекелі сөз ұға алған жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Әлгі Асқарды шақыршы!– деді Итбай қағазды анықтап түсінгісі кеп.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Асқар Кенжетай үйінде.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Тез ат жібер!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бүркітбай атқа шана жегіп Асқарға кетті. Итбай бөлмесіне кірді. Әкелген қағазды түгел оқып шыққасын көңілі орныққан Кошкин Горбуновтың қасында қалды. Кошкиннің сырын алған Горбунов «жылыныңыз» деп алдына жарты бөтелке арақ пен бір сарымсақ, жарты қалаш қойды. Стаканның ернеуімен бірдей болған арақты Кошкин қағып сап, тілі тез күрмеліп, Горбуновқа, байлау-матауы жоқ әр немелерді сандырақтап айта бастады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қағазға түгел түсінбегенмен, Петербургте той болатынын, ол тойға баратынын білген Итбай, қуанышын қойнына сыйғыза алмай, бөлмесіндегі кереуетіне шалқасынан жата кетіп, көзін жұмып қиялға батты...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    ІІ-Николайды ол бұдан жиырма жыл бұрын көрді. 1892 жылы наследник күйінде Николай Омбыға келді. Келер алдында Омбының губернаторы болыстарды шақыртып, қазақтың тұрмысын көрсетем деп, Ертістің жағасына үй тіктіріп, бие байлатты. Қаршыға, бүркіт, тұйғын сықылды баулыған құстарды, тазы иттерді, жүйрік аттарды, сұлу к,ыз, келіншектерді алдырды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ақмола облысына қарайтын 80-нен аса болыстың бәрі патшаға арнап жасатып бір-бір киіз үй әкелгенде, губернаторға бәрінен Итбайдың үйі ұнамды боп шықты. Өйткені, бұл наследник келуін ерте естіп, ұсталарды жиып, үйдің керегесін күміспен астастырып, ылғи жіліктен істеткен. Көкшетау қаласында тұратын Баделхан деген саудагер өзбекке ақша беріп, үйдің кілемше тоқыған бауларын Ташкеннен алғызды. Жылқының маңдай алды жиырма сом, қойдың ең семізі бір сом кезде, бұл үй Итбайға сегіз жарым мың сомға түсті. «Степное положение» 138-статьясы бойынша түндік басы алынатын 4 сом рамат – шығынның 80 проценті қазынаға кетеді. Қалғаны болыс пен ауылнайдың жалақысы. Одан артық ақша жинауға болыстың хақы жоқ. Бірақ 8500 сомды Итбай өз қалтасынан шығарған жоқ. Сол «положениенің» 156-статьясында, губернатордың қазаққа үй тіккізіп, қой сойдыратын хақысы бар. Осы заңға арқа сүйеп, Итбай 8500 сомды екі есе ғып елінен жинап алды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ертістің жағасына қатарлап тіккен жүз шақты үйдің ішінде Николайдың басын сұққаны Итбайдың осы үйі.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Итбай ол жылы жиырма жаста еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бұл үйдің иесі кім?– деп сұрады, ішіне кіріп шыққасын, Николай.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жүзіктің көзінен өткендей жылпос жас болыс – Итбайды губернатор Николайға таныстырды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Молодец,– деді Николай Итбайды арқаға қағып,– бірақ жас қой тым!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Итбай сасып қалды. Өйткені, заңда 25-ке келмеген жігіт болыс бола алмайды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жиырма жетідемін, тақсыр!–деді Итбай.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Үй тіккен жерге Николай пароходпен келіп, жағаға шыққанда, жиналып тұрған би, болыс, ақсақалдардың ішінен ұмтылып барып оның қолын алған – Уәли ханның баласы, Абылай ханның немересі – Шыңғыс еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Орта жүзді Руссияға қаратқан осы кісінің әкесі Уәли,–деп таныстырды Шыңғысты губернатор.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Шыңғыс ол кезде көр аузындағы кәрі шалды. Сондықтан, Николай қол алысқаннан кейін онымен аса шүйіркелесіп сөйлесе қоймады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Танысқаннан кейін өткір жас жігіт – Итбайды, қазақтардың сый-құрметін көріп болғанша Николай қасынан тастамады. Ретін тауып, бір кезеңі келген жерде Николайға Итбай атасына Анна Иоанновнаның берген грамотасын көрсетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мұны сүйеп жүр, қызмет істей алатын жігіт екен!– деді Николай губернаторға, самсаған сары қолдың көзінше Итбайды тапсырып, қолын қысып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Содан кейін, ол губернатор кеткенмен, ауысқан губернаторлар Итбайды біріне-бірі тапсырып, ешқайсысы есінен тастаған емес, орнынан тайдырған емес. Елге істеген қиянаттарын айтып талай арыздар жауғанмен, іс зорайып басталғанмен, губернаторға барғансын аяғы жіңішкеріп, сұйылып кете береді. Итбайдың болыстықтан айрылып қала жаздаған жалғыз жолы – өткен жылғы Ағайдармен таласатын сайлау. Онда да Көкшетаудың уездный начальнигі – Кривоносов арқылы губернатор қолдап жіберді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Міне, осындай бақытының кілтін қолына мәңгі ұстатқандай боп кеткен патшаны, бұдан жиырма жыл бұрын наследник кезінде көрсе, енді Петербург барып, алтын тағының үстінде көргелі отыр. Итбай құдайдан одан артық не тілейді??
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    4
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Пакет табылғаннан кейін урядник пен Горбунов ұялған адамдай шанаға мініп тарта жөнелгенде, таяқтан әлсіреген Кенжетай үйге қарай жүре беріп, тәлтіректеп құлады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Не күйге ұшырадың, құлыным!– деп жүрегі ұшып буыны дірілдеген Ұлберген, Кенжетайды көтеруге еңкейе беріп етпетінен түсті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар састы. Не қыларын білмеді. Екеуін бірдей тұрғызбақ боп қолтықтарынан сүйеп еді – әлі жетпеді. Маңайда жан жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Апа,– деді Асқар,– саған не болған? Кенжетайды үйге апарайық. Тұршы, апа!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Тұрайын, қалқам...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кенжетай!–деді Асқар, Ұлберген қарды қолымен тіреп тұра бергенде.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Әу!–деді ол әлсіз.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Не болды, бауырым?!.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Басым айналып кетті.
   </span>
  </p>
 </body>
</html>