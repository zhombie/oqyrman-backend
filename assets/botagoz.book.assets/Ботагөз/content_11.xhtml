<?xml version="1.0" encoding="utf-8"?>
<html xmlns="http://www.w3.org/1999/xhtml">
 <head>
  <title>
   Сабит Муканов. Ботагоз
  </title>
  <meta content="http://www.w3.org/1999/xhtml; charset=utf-8" http-equiv="Content-Type"/>
  <link href="stylesheet.css" rel="stylesheet" type="text/css"/>
  <style type="text/css">
  </style>
 </head>
 <body class="main">
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқарды жақсы танитын Меделханов, ол кіріп барғанда, ішіп отырған шайын тастай түрегелді де:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сен қайдан жүрсің?!–деді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Елден.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Елдің көтерілісінің жайы не болды?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Үкімет әскері күшпен басты. Тауға паналаған азғана адам болмаса, өзге халықтың көнбегені қырылып, көнгені осы жаққа майданға кетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Шоқ-шоқ, өлде бар!–деді Базархан тістеніп,– ақымақ елге сол керек. Сен сықылды «ақылды» жігіттері бар ел, осындай күйге ұшырамай қайтушы еді...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқардың ашуы алқымына келіп қап еді: «әліптің артын бағайын» деді ішінен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Адам кешетін қылығың жоқ!– деді Базархан,– қанша елдің обалына қалдың! «Үйге келгесін үйдей күнәсін кеш» деген еді. Өзің келмегенде саған сақтағаным көп еді. Енді амал жоқ, ия, сонымен неге келдің?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Майдандағы жігіттерге көмектесейін деп келгенім ғой.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Міне, мұның жі-гіттік. Енді күнәңді кешуге болады. Насыбайың бар ма?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жоқ еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ия, шонымен қайдан зүйсін?– деді Базархан тілінің астына насыбай салып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар Базарханға қысқаша, генерал Петуховтың адъютантына жолыққанын, оның жолдама сұрағанын айтты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мен өзім Петногиятқа қайтқайы жати едім, Земгойға докият беймек едім, зақсы келдің. Минскіде Сайымсақ миза Омаев бай. Ойнымда уақытса сой қаяды. Сен соған помоснік боя түй.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жақсы.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ендеше генеяй Петуховқа сояй деп записка бейейін. Базарханда: аты, фамилиясы, қызметі көрсетілген «именной» блокнот бар скоп, сонысын алып, жазғалы жатты да, насыбайын тастап:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Генерал Петуховпен мен доспын, деді Асқарға,– соғыс алдында ол Псковтың граждандық губернаторы еді. 1913 жылы Петербургте болатын губернаторлардың жиылысында, губернатор болатын адамдардың тізімінің ішінде болғандығымнан мен де қатнасып ем. Сонда танысып ек. Содан дос. Князь Львов маған бір губернаға губернатор боп бар, мен министр Советінің бастығына жібер деп айтайын деп еді, мен оған «кейінірек болармын, әзірге отан қорғау жұмысында істегім келеді, Россияның алдында қызметімді көрсетіп, сыйымды содан кейін, соғыс аяқтағасын алғым келеді» деп жауап бердім. Ол менің бұл сөзіме алғыс айтты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Меделхановтың мақтаншақтау екенін білетін Асқар, губернатор боламын дегенін мақтаны деп түсінді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ғафу етіңіз!–деді Асқар, Меделханов запискасын жазуға айналғанда,– сіз менің фамилиямды білесіз ғой?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Какжы! Менің памятым әзірге өзгерген жоқ, Асқар Досанов!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мен кәзір – Балапан Елемесовпін.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Как так?!.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар шынын айтты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Көтеріліске көмекші болғандығы үшін ұрысқанда, Асқарға Базархан баяғы – 1913 жылы Асқардың тұтқын боп жер аударылуы туралы ешнәрсе айтқан жоқ еді. Үйткен себебі, ол жылы тұтқындалуына өзі көмектесуін білдіріп алармын деп ойлады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқардың мынадай жасырынып жүргенін білген Базархан, оны ұсынып, қызметке жолдама беру түгіл, майданның саяси бақылау орнына айтып жаптырып қоюға бір ойлады да, тағы да «сынап көрейін» деген пікірге келді, «көнбей бара жатса, тізгіні қолда ғой».
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жақсы, жазайын,– деді ол өзінің аты-жөні жазылған блокнотын қолына алып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Базарханның запискасымен генерал Петуховтан Сарымсақ Омаровқа помощниктік назначение алған Асқар, майдан арасындағы жігіттердің ішінде ай жарымдай қызмет істеді. Тез жіберем деп кеткен Базархан, не себеп екені Асқарға мәлімсіз. Омаровты өзімен Петроградқа ала кетіп, содан тез қайтпады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бұл уақыт соғыстың қызу қарқыны бәсеңдеп, екі жақтың да әскері окопта аңдысумен жатқан кезі еді. Сондықтан, майданның аузындағы қазақ жігіттері кейін шегеріліп, қалың орманды отан әскерге жол салу, өзендерге көпір салу, кейінгі жақтан окоптар даярлау жұмысына түсті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар аралағанда жұмысшы жігіттердің халі өте ауыр екен. Ең алдымен – жататын жылы үй жоқ. Майдан маңындағы қалаларға әскердің өзі де сыймағандықтан қазақ жігіттері қазақ елдерінен жіберген киіз үйде жатады екен. Қыстың орта шені болғандықтан, күн көбінесе, үскірік суық. Жұмысының көбі жер қазу болатын жігіттер, қазатын жерлер қорысты, батпақты томар болғандықтан, бір кез шұқыса астынан су шығып, жұмыстан суға белшесінен малынып қайтады. Суға малшынып келген жігіттерге аяқ киімін, басқа да киімдерін кептіретін жылы орын жоқ. Сондықтан көп жігіт ауруға шалдығып өлген. Аяғынан ревматизм боп домалап жатқандар да аз емес. Оларды қарайтын дәрігер жоқ. Жүздеген аурулар, жұмыс кезінде мертіккендер дәрігердің жәрдемінсіз суық киіз үйде сарнап, зарлап жатады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Тамақ жағы да өте нашар. Қырдан келген жігіттердің көпшілігі капуста, картоп сықылды астарды сүйсінбей, ара-тұра берген консерваларды арам деп жемей, ашығып қапты. Күндері жалғыз жанға қарағандықтан, олар кейінгі кезде мінген аттарына қастық қып, аттарының аяқтарын әдейі сындырып, сойып жепті. Бұл қулықты сезген армия бастықтары өлген атты жеуге бермей, қасақана көмдіріп тастаған екен, жігіттер қазып ап жепті. О да сезіліп қап, жігіттердің ішінен атылғандары болыпты. Бірақ оған қараған жігіттер жоқ. Ат өлтіру үдемесе кеміген жоқ. Асқар араласқан бастапқы күннің өзінде-ақ, «атты жемегенде не жейміз?» деп аттың аяғына әдейі бөрене құлатып сындырған жігітті ол көзімен көрді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жалдап –саудагер майданға да барған екен. Бұрын сауда қылған кейбір жігіт, жігіттердің етке тарығуымен пайдаланып, жақын қаладағы орыстардан ақсақ-тоқсақ семіз мастектерді арзанға алып, қымбатқа жігіттерге сатып, көп пайда істеген.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Пайдам пәлен мыңға барды,–- деп мақтанып отырған жігіттерді Асқар талай көрді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жігіттер арасында карта ойнау басым екен. Жылпос жігіттер жуас жігіттерді картаға еліктіріп, қалтасын қағып алады екен. Ұтылған жігіт ашығады екен. Ондайларды сезген Асқар ақыл айтып еді:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қазынаның айыма беретіні 50 сом, ол тамаққа да жетпейді. Киім бермейді. Олай болса аптап өлеміз бе? Карта ойнап ақша ұтқанның несін сөгесің?– деген жауап алды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ұтқанда өз жолдастарыңды ұтасыңдар. Олар ашыққанда не пайда?– деп еді біреулер:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – О да дұрыс-ау!–деп мойындады. Ал, енді біреулері:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Шынымды айтқанда өзімнің өлмегенім керек. Мен жұртты асырай алмаймын!–деп теріс қарап кетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Көпшілік арасында көбірек «жұмыс» істейтін молдалар ғана екен. Жігіттер ішінде жүз басы, мың басы молда болудың қажеттігін Базархан Земгop арқылы үкімет алдында дәлелдеп рұқсат әперіпті. Жұмыскер жігіттің айлық ақысы –: 50 сом. Батальондық молданың айлығы – 200 сом, мың басы молданың айлығы – 275 сом.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Тамақты аз беретін үкімет құран мен дін кітаптарынан молдаларды тарықтырмаған. Майдандағы жігіттерге арнап Қазан типографиясына үкімет ерекше заказ беріп, қазақ тілінде дін туралы жазылған кітаптарды көп бастырып, бараққа үйіп қоятын болған. Молдалар жігіттерге қызығып тыңдайтын қыссаларды бермейді екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Осы кемшіліктің бәрімен күресу Асқарға қиын болды. Бірақ ол қиындықтан қашқан жоқ. Жігіттерден ептеп шыжымдап сыр тартып, біріндеп бастағы қиын халді ұғындырып, аздан кейін тіліне еретін жігіттерді көбейтті. Асқардың үгіт жұмысына өте белсене ат салысқан Кенжетай. Итбайдың өтірік жаласымен ұсталып кеткен Кенжетай, абақтыдан қашып, елге беттеп келе жатқан жолында 16 жылдың оқиғасы естіліп, орыс қалаларында жұмыста жүрген қазақ жігіттерін үкімет аулағанда қолға түсіпті. Содан ол өзіндей қолға түскен бір партия жігітпен осы майданға айдалыпты. Орыс тілін білетін және пысық жігіт болғасын – оны жүз басы қойған екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Осылай, қызу қарқынды жұмыс арасында жүргенде Асқар Ботагөзден алатын хаттарының ішінен – соғыс соты Итбайды өлтірген адамнан екі кісіні дарға асуға үкім еткен хабарын естіді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Егер мүмкіндік боп қолыңнан .келсе,– деп жазыпты Ботагөз хатының аяғында,– Петроград барып осы жұмысты бұздыруға тырыс!»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқардың бұл жұмыссыз да Петроградқа барып, майданның хал-жайын доклад беріп қайтатын ойы бар еді. Ол Кенжетайға ақылдасып, жүрмек болды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мына хатты Базекең мен Мадиярға табыс етерсіз,– деді мың басы молданың біреуі, штаб бастығынан Петроград барып қайтуға рұқсат алған Асқарға. Февральдың он екісі күні Минскі арқылы Асқар Петроградқа жүріп кетті.
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    3
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Минскіден келе жатып, Москва да пересадка жасаған Асқар мерзімді күннен кешігіп, Петроградқа февральдың он жетісінде кеп түсті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қолында жүгі жоқ Асқар, Невский проспектіні бойлай, «Европейская гостиницаға» жаяу тартты. Жан-жақтағы көшелерге жолшыбай қарап келе жатқан оның көзіне шалынған нәрсе: көшенің әр жерінде суыққа бүрсеңдеп тізіліп тұрған халық. «Бұлар неткен халық?» деп Асқар жөн сұраса:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Нанға очередке тұр,– деседі.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Осы жауапты Асқар жолда әлденеше жерден естіді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Европейская гостиницада бос номер жоқ екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Егер тоссаңыз,– деді директор,– кешке босайтын номерлер бар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Тосайын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Онда, задатка беріп кетіңіз!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Күні үш сомдық номердің үш күніне задатка тастап, Асқар далаға шықты да, Таврический дворецтегі Земторға жөнелді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бұл Замгорға барса, Базархан да жақында келген, Мадияр да қызметте екен. Базархан Асқарға Мадиярдан салқын амандасты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Хал-жай қалай?–деді Базархан қабақ шытқан сұраумен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жаман.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Несі жаман?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жігіттерде үй жоқ, киім жоқ, тамақ жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Соғысқа келген кісі тойға келмейді,– деді Базархан кескінін тыржитып,– жігіттер жанжал шығара бастады деген хабар дұрыс па?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Білмеймін,– деді Асқар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қайдан білмейсің?! Ішінде болсаң да білмейсің бе?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – «Ішінде болды» деп кім айтты сізге?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – «Кім айтты!..»–деді Базархан кекетіп,– кім айтсын, келген хаттар бар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кімнен, ол хаттар?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ел ішін ала тайдай бүлдіріп келіп ең, деді Базархан Асқарды көзімен атқылап, – сол ылаңыңды мұнда істейін дедің бе? Мен сені оқыған азамат деп сенін ем, елге мұндай арам ниетіңді білсем...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Базархан тұтығып қалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бөгелмеңіз!–деді Асқар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Өлгеніңді де білмей қаларсың!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Халық үшін өлуге мен даярмын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – «Халық үшін...»– деді Базархан ернін, қолын шығарып,– халықты жаман қатты жарылқап ең.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сенің жарылқағаның да белгілі.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Күтпеген жерден мұндай жанжалды кездестірген Мадияр Базарханға тоқтау айта алмай, Асқарға:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Саған не болды, Асқар?! Ұрысса оз ағаң, жалғыз сенің ғана ағаң емес – алты алаштың ағасы, үлкен кісімен бұлай таласуың қате.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мен елде де, мұнда да көптің, халықтың жолына құрбан болатын адаммын!– деді
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар – бір емес, екі емес тіліңді найзадай неге сұға бересің. Сақалды сыйлайтын хан заманы жоқ!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Асқар, енді жетер!–деді Мадияр қабағын түйіп.– Тілің шығып болған екен. Мына көрші бөлмеде отырғандардан ұят та. Дауыңды доғар!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – «Дауың» дейтін менің әкемнен қалған малды барымталап алған кісі жоқ!– деді Асқар дауысын бәсеңдетіп.– Менің дауым – халықтың дауы.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мына неменің халықшылын қарай гөр!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Денесін ашу кернеген Асқар, сөзі сарқылып қалғандай болғасын есікті тарс жауып, шығып жүре берді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Көшеге шыққан Асқардың ашуын «Нан! Нан!» деген әр жердегі шоғыр адамдардың шуы бөлді. Сол топтардың ішінде, кейде: «Құрысын соғыс!», «Жойылсын патша!» деген дауыстар да шықты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Бұл айқайлар тегін емес шығар» деп ойлаған Асқар, көшелерді біраз аралап еді, шоғырланған халықты қуған полицияларды, полицияларға көрсеткен халықтың қарсылығын кездестірді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бұл көріністер бір үлкен уақиғаның ұшқыны сықылды көрінгесін, қарны ашқанына қарамай трамвайға мініп. Асқар Ивановтікіне барып еді, үйінде жан жоқ. Есігі құлыптаулы. Көршілерінен сұрап еді, «білмейміз» деген қысқа жауап айтты. Көшеге қайта шығып, трамвайға қайта кеп мінген Асқар, Европейская гостиницаға екі сағат жүрді. Бұл екі сағатты ол қыдыру ниетімен өткізген жоқ. Мінген трамвайлары жолшыбай полициямен жанжалдасқан топтарға кездесіп, тоқтай берді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Трамвайдан күдер үзген Асқар, жанжалдасқан топтарда аралап отырып гостиницаға іңірде келді де задатка төлеген номерін алды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қарны ашқан Асқар тамаққа заказ беріп, официант кеткесін, тамаққа төлейтін ақшаны алып қояйын деп қалтасына қол салып еді, қолына мың басы молданың «Базарханға бер» деген хаты ілекті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Не жазған екен, ашып көрейін» деп ойлаған Асқар конвертті сөгіп, хатқа көзін салса, былай деп жазған шен:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:bold;font-style:normal;">
    «Базеке!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Алланың жәрдемімен жүріп жатырмыз. Сізге бұдан бұрынғы бірер хаттарымда жігіттер арасына іріткі кіре бастағанын жазып ем. Оларды азғырып бұзатын өзіңіз орныңызға тастап кеткен Елемесов деген жігіт пе деп, күдіктенем деп ем. Ақыры рас болды. Анығын білдім. Жігіттерді үкіметке, дінге қарсы үгіттейтін осы екен. Бұл туралы полицияға білдірейін деп бір ойладым да, сізді қимай, тағы да «Базекеңе ақылдасып алайын»– деп ойладым. Ендігісін өзіңіз білесіз. Менің өтінішім: бұл жаққа енді жібермеңіз.
   </span>
  </p>
  <p class="heading0" style="text-align:right;">
   <span style="font-family:Times_avs_space_New_avs_space_Roman;font-weight:bold;font-style:normal;">
    Мыңдық имам Құдайбергенов».
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ә, мынадай хат екен ғой!–деді Асқар, қарқылдап күлді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Котлет,– деді официант.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Айырмен шетінен үзігі алған котлетті Асқар аузына сала бере, қайтадан қағазға тастады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бұл қалай?– деді Асқар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Да,– деді официант күрсініп,– Петроград жайы, қазір осы лай!
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    4
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қатты сөзге келген Асқар үйден шығып кеткесін, долы ашуын баса алмай, Базархан одан жаман долданып, кең бөлменің ішінде ерсілі-қарсылы аяғын жылдамдата басып жүрді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Мадияр Базарханды жас жағынан да, білім жағынан да, саясат жағынан да өзіне аға, жолбасшы көреді. Базарханның әрбір сөзі оған таласқа, талқылауға жатпайтын хадис сықылды. Базархан алдында ол үнемі әдеп сақтап, бірдемелерді сұрағаны, ақылдасқаны болмаса, ақыл айтуды өзіне ерсі көреді. Базархан туралы осылай ойлайтын Мадияр, Асқарға ашулануын көре отыра, ләм деп жауап қатпай, жүрісіне көзінің астымен ғана қарап қойып, қағазға шұқшия берді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Да, бұл тегін емес!– деді Базархан бір кезде тұра ғап, өзіне-өзі дауыстап сөйлеп,– мен енді мұның, тамырын жобаладым!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ало!– деді Базархан телефонды құлағына тосып,– полиция департаментын... его превосходительство... Господин Белецкийдің кабинетін!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Белецкийдің, телефонына телефоны қосылған Базархан, оған қысқа сөзбен Асқардың мән-жайын айтып, арестовать етуін өтінді. Белецкий: «қайда тұрады?» деп Асқардың адресін сұрап еді, Базархан айта алмады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Табармыз!–деді Белецкий Базарханды жұбатып, дауысынан денесінде ашу барын сезіп.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бірақ Белецкий ол уәдені Базарханның көңілін жұбату үшін ғана берді. Шынында Белецкийдің өз басында сол минуттағы ашу – Базарханнан әлденеше артық деуге болатын еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Артық болатын себебі: соңғы кезде жұмысшы көтерілісі күшейді. Завод, фабрикаларда, қала гарнизонының солдаттарының арасында, оқушылар арасында көтеріліске күшті даярлық жүріп жатқанын – ол сағат сайын, минут сайын біліп отыр. Соңғы кезде оның қолына түскен материалдар шпиондардың тіміскілеуімен тапқан өте құпия хабарлары емес, ашық хабарлар. Қайда не боп, не даярланып жатқаны қазір ашық. Көше-көшеге қаптап кеткен: «Жойылсын патша! Бітсін соғыс!. Жасасын бостандық!» деген ұрандар, жарнамалар. Қаланың көп жерінде революция жырларын айтып шулап жүрген топ. Оларды тыюға, ұрандар жазылған қағаздарды жоюға полицияның әлі келмей жатыр.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ереуілшілерді басуға патшаның әмірімен қала гарнизонының начальнигі – генерал Хабалов та .қатынасады. Бірақ, оның ереуілді басуға жұмсаған солдаттары ереуілшілерді не атпайды, не ереуілшілер жағына шығып кетеді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Хабаловқа да, Белецкийге де Николайдың бұйрығы қысқа: «Ереуілді тез тоқтатыңдар!» Бұл бұйрықты Хабалов та, Белецкий де орындамайын демейді. Бар ақылын, бар күшін сарып қылады, бірақ әлдері келмейді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ереуілді баса алмай, февральдың 17 күні түні бойы кірпік қақпаған Белецкий февральдын, 18 күні Асқар туралы тағы да звонить еткен Базарханға ренжіді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Борис Николаеч!–деді Базарханға,– сіздің жаңа ғана Америкаға келгендей сөйлейтін себебіңіз не?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Неге олай дейсіз?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қалада неше мың Досанов, қатты сөз былай тұрсын, қатты қимылға кетіп жатқанын сіз білмей отырсыз ба?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Балам!–деді Базархан,– оларды тыю керек. Тыйылуға тиісті көп бұзықтың біреуі – Асқар Досанов, ол мемлекетке залалды кісі.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ну... ладно!..– деп ашуланған Белецкий трубканы іліп қойды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Белецкий Базарханды жақсы білетін еді, есептесетін де еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    16 жылдың декабрінде кадет партиясының съезі болып, мемлекет билеудің конституциясы монархия жолын тез іске асыруды талап еткен еді. Съезде Базархан да болған. Бұл қаулыға патша: «Анархиямен қатты күресіп жатқан кадеттің мұнысы қалай?» деп ренжігенін Белецкий біледі. Белецкийдің өз басы конституциялы монархияға қарсы. Оның ойынша – монархия бұрынғы қалпынан түлемеуге тиісті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кадеттің сол съезі ойына түскен Белецкий, Базарханның Досанов туралы екі рет айтуын «болып жатқан уақиғаға жеңіл қарағандық, я тілектестік» деп, көңіліне қатты ауыр алды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Забастовка тоқтатылған соң,– деп ойлады Белецкий,– Меделхановтың бұл аяқ алысын тексеру керек!»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бірақ забастовка басылмады. Февральдың он сегізінде ашық ереуілге шыға бастаған жұмысшылардың саны 23 февральда тоқсан мыңға жетті. 24 февраль күні 200 мың болды. 25 февраль күні Петроградтың барлық завод, фабрикасы тоқтап көтеріліске қатынаспаған бір жұмысшы болған жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Әскердің хал-жайы да осылай болды. 27 февраль күні таңертең көтеріліске қатынасқан солдаттың, саны – он мыңдай еді, кешке – жүз мыңға жетті. Көтерілісті басуға жіберген солдаттардың көбі жұмысшыларға қосылып кетіп, мылтықтарының аузын патша үкіметінің қорғаушыларына қарсы бұрды. Революция оты қызды, революция дауылы көтерілді!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Петроградтың көшесіне ереуілге шығып, патша үкіметіне мылтық ұсынушы осы көптің ішінде Асқар да жүр еді. Қасында Булатов.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    18 февральдың таңынан Булатовқа еріп, көтеріліске қатынасқан Асқар, тамақ пен ұйқы дегенді ұмытты. Кезі келген тамақты ішіп, кезі келген жерге мызғыған ол, күні-түні ереуілшілерге еруден бір шаршамады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бастапқы күндері ереуіл оған 1916 жылғы қазақ кедейлерінің патша үкіметіне қарсы көтерілісіндей тәрізді халықтың мылқау күші сықылданды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Ауыз күйген үріп ішеді» дегендей, көтеріліс толқынының қай арнаға құярын жақсылап біле алмаған Асқарға, аздан кейін ойдың күңгірт бұлты айықты, революция аспаны ашылып, алдағы нысананы ,аздап болжады. Бұл нысана – Россия социал-демократ жұмысшы (большевиктер) партиясының патша түскен күні жариялаған манифесі еді; онда жазылған сөздер мыналар:
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    «РОССИЯНЫҢ БАРЛЫҚ АЗАМАТТАРЫНА!
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:normal;font-style:italic;">
    Барлық елдердің пролетарлары, бірігіңдер!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Азаматтар! Орыс патшалығының қамалы бұзылды. Еңбекші халықтың сүйегінің үстіне орнатқан патша талаушыларының рахат тұрмысы бүлінді. Астананы көтерілген халық қолына алды. Революцияшыл әскер бөлімдері көтерілісшілер жағына шықты. Революцияшыл пролетариат пан революцияшыл армия отанды патша үкіметі төндіріп тұрған қатер мен бүліктен аман сақтап қалуға тиіс.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Орыс халқы қаны мен жанын аямастан зор күш жұмсап, басынан өткерген ғасырлық құлдық бұғауын күл-талқан етті. Жұмысшы табы мен революцияшыл армияның міндеті: жаңадан туып келе жатқан республикалық құрылымының басында отыруға тиіс –
   </span>
   <span style="font-family:Times_avs_space_New_avs_space_Roman;font-weight:normal;font-style:italic;">
    Уақытша Революциялық Үкімет құру.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Революциялық уақытша үкімет халықтың барлық праволары мен бостандығын қорғап, монастырьлар мен помещик жерлерін, кабинеттік және сыбағалы жерлерді конфискалап, оларды халықтың қолына беретін, сегіз сағаттық жұмыс күнін орнататын және жалпыға бірдей, төте, тең сайлау правосы негізінде жасырын дауыспен құрылтай шақыратын уақытша заң қабылдауды міндетіне алуға тиісті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Уақытша революциялық үкімет халық пен армияны тезінен азық-түлікпен қамтамасыз етуді міндетіне алып, бұл үшін бұрынғы үкімет пен қалалық басқармалардың даярлаған астықтарын тегіс конфискалауға тиісті. Сұмырай реакцияның әлі де бас көтеруі мүмкін. Халықтың, және оның революциялық үкіметінің міндеті: халыққа қарсы контрреволюцияшыл арам ниет атаулының бәрін жаныштау.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Уақытша үкіметтің кезек күттірмейтін, жедел міндеті: бүкіл дүние жүзі елдерінің халықтарын өз қанаушылары мен құлданушыларына қарсы, патша үкіметі мен капиталистік итаршыларға қарсы революциялық күрес жүргізу үшін және құлдық бұғаудағы халықтарға зорлап жасатқан қантөгіс қырғын соғысты тезінен тоқтату үшін, соғысып жатқан барлық елдердің пролетарларымен қарым-қатынас жасау.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Фабрик пен завод жұмысшылары және көтеріліске шыққан әскерлер революциялық уақытша үкіметке өз өкілдерін тезінен сайлап жіберуге тиісті, бұл үкімет көтеріліске шыққан халық пен армияның бақылауымен құрылуға тиіс.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Азаматтар, солдаттар, әйелдер мен аналар! Бәріңіз де күреске шығыңыздар! Бәріңіз де патша үкіметі мен оның құйыршықтарына қарсы ашық күреске аттаныңыздар! Бүкіл Россияда көтерілістің қызыл туы көтерілді! Бүкіл Россияда бостандық ісін өз қолдарыңызға алыңыздар, патшаның малайларын құртыңдар, солдаттарды күреске шақырыңдар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бүкіл Россияның қалалары мен деревняларында революцияшыл халықтың үкіметін құрыңыздар!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Азаматтар! Қираған самодержавияның орнына бостандықтың жаңадан туып келе жатқан жаңа құрылымын көтерілісшілердің туысқандық, бірлік күшімен нығайтамыз!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ұмтылыңдар алға! Өткенге қайту жоқ! Рақымсыз күрес күшейе түссін!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Революцияның қызыл туының астына бірігейік!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жасасын, демократиялық республика!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жасасын, революцияшыл жұмысшы табы!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жасасын, революцияшыл халық пен көтеріліске шыққан армия!
   </span>
  </p>
  <p class="heading0" style="text-align:right;">
   <span style="font-family:Times_avs_space_New_avs_space_Roman;font-weight:normal;font-style:italic;">
    Россия социал-демократ жұмысшы партиясының Орталық Комитеті»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Көтеріліс жасаушылар мен полиция арасында қандай үлкен жанжал болғанмен, кейде баррикаданың екі жағынан революцияшыл халық пен патша айдап салған жалдама әскердің арасында қырғын соғыс болғанмен, талай ауыртпалықты басынан кешіргенмен, Асқар екі нәрсені қолына берік ұстады: біреуі – төрт бұрышты фанер тақтайға желімдеп алған жоғарғы манифест, екіншісі – винтовка.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Февральдың жиырма жетісі күні Петроградта құрылған жұмысшы және солдаттар депутатының Советі (Совдеп), сол күні кешке бірінші мәжілісім құрды. Ол мәжіліске Булатовқа еріп барған Асқар да қатынасты. Николайдың тақтан түскенін, орнына ағасы Михаилды ұсынғанын, буржуазия партиялары болашақ үкімет туралы Николаймен саудаласып жүргенін, революцияның жаршысы социал-демократияның большевиктер қанаты ғана екенін Асқар осы мәжілісте естіді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Мәжілістің күн тәртібіне қойылған мәселенің біреуі – майдандағы солдаттар арасына империалистік соғысты азамат соғысына айналдыру туралы үгіт жүргізу еді. Совдептің бұл жөніндегі қаулысы: Минскідегі Михаил Васильевич Фрунзеге арнаулы кісі жіберіп, хат жазу.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Хатты Булатов әкететін болды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Майданға алынған қазақ жігіттерінің халі туралы Асқардың қысқа информациясына Совдептің берген ақылы: майданға тез барып жігіттерді жеріне қайтару, жеріне қайтатын жігіттерге жергілікті Совдептерді қолдауды, Совдеп ісіне белсене қатынасуды тапсыру.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Осы тапсырмаларды орындау үшін Асқар мен Булатов сол күнгі поезбен жүріп кетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Петроградтан сөтке жарымда жететін Минскіге Булатов пен Асқар жеті жүнде зорға барды. Жолшыбайғы поезд өз уақытымен жүруден қалған. Ерсілі-қарсылы ағылған поездардың бәрінде де лық толған солдат. Паровоздардың, вагондардың қабырғасына іліп қойған: «Жойылсын патша!» «Бітсін соғыс!» «Жасасын революция!» «Жасасын бостандық!» «Жасасын барлық елдің еңбекшілерінің туысқандық бірлігі!» деген ұрандар. Солдаттардың лебізінде революция өлеңдері. Революция ұрандарына, революция өлеңдеріне дүние лық толып, қазанына сыймай тасып, төгіліп жатқандай.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қайда барасыңдар?–деп сұрағанға:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қайтып барамыз!–деп жауап береді солдаттар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қайда қайтып барасыңдар?– деп сұраса:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жерімізге!–дейді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сендерді кім босатты?– деп сұраса:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Өзіміз!– дейді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бастықтарың рұқсат етті ме?– деп сұраса:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Рұқсатына қарағамыз жоқ!– дейді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Петроградтан аттанғанда, «солдаттар әлі түк сезбей Германия әскерімен аңдысып, окопта «тиыш жатқан шығар?–деп ойлаған еді Асқар,– біз революция хабарын алып барғанда қалай қуанар екен?» деп ойлаған еді ол. «Өзіміз апара жатырмыз» деген революция, сұрапыл дауылда тасыған теңіздей, толқыны аспанға шапшып, алдынан шыға келгенде, Асқар қайран қалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар мен Булатов Минскіге барса, онда да Совдеп құрылған. Бастығы Михаил Васильевич Фрунзе. Бірақ Фрунзенің өзі Минскіде жақ екен. Майданға кеткен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Булатовпен Минскіде айрылып, Асқар Столбцы станциясына барса, қазақ жігіттері жұмыстарын доғарып, алда не боларына құлақ түріп қана тым-тырыс жатыр екен. Асқар барғанша олардың оғаш істері: маңайларындағы астық, кездеме складтарын талап бөлісіп алыпты. Майданды жиектей созыла жатқан қазақ жігіттерін Асқар бірнеше күн аралап, патшаға соғысқа қарсы үгіт жүргізді. Осылай аралап жүргенде оның білгені: патша түскенін қазақ жігіттері шала-шарпы естіген. Патшаның түсуін әркім әртүрлі ғып айтқан. Солардың ішінде Асқардың қызық көріп тыңдағаны үшеу:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Біріншісі – «Асқардың өзі барып, өз қолымен түсіріпті» деген әңгіме. «Осындай бір қауесет шықты, рас болса қалай түсіргеніңді, кәне, айтшы!» деген сұрауларды Асқар өз құлағымен естіді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Екіншісі – «Патша ол заманда ит терісіне мөр басып солдат алмаймын деп қазаққа ант берген екен. Сол антын бұзып, қазақтан солдат алғасын ант соғып, тағынан түсуге сол себеп бопты» деген әңгіме.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Үшіншісі – «Болшебек, меншебек деген бар екен. Болшебек халықтың қамқоршысы екен. Ол патшаны тақтан түсіріп, халыққа бостандық әперуге аттаныпты. Болшебек кедейлермен бірігіп, патшаны тақтан құлатқанда, меншебек байлармен бірге, патшаның орнына өзі әкім болғысы келеді екен» деген әңгіме.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Большевик, меньшевик жөнінде жігіттердің кейбіреуі осылай түсінгенімен, көпшілігі бұлардың арасындағы күресті ашық түсінбейді екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бұл екеуінің қайсысы жеңер екен деген сұрауға, жігіттер өзара әртүрлі жауап табады екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Меншебек жеңер!» дейді екен біреулері.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Жоқ, болшебек жеңер!» дейді екен біреулері.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Бұл туралы кітапта ие айтады?» деп жігіттер молдалардан сұраған екен, олар:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Бұл ақыр заман белгісі. Кітап: ақыр заман боларда халық осылай әкімге бағынбайды деген. Бұл алланың адам баласына бұзық ниеті үшін жіберіп тұрған кереметі» депті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Болып жатқан саяси халдің анығын жігіттер бірінші рет Асқардан естіді. Асқар патшаның түсуі, бостандық күннің тууы туралы түсіндіре кеп, сол бостандықты қорғау үшін елде Совдеп ашуға жәрдемдесудің қажеттігін, Совдеп кедейдің үкіметі екені, Совдептің байға қас үкімет екенін де айтты. 16 жылы байлардың, болыстардың кедейге көрсеткен зорлығын айта кеп: «Үкіметке ие болсаңдар байлардың желкесіне енді сендер мінесіңдер!» деген Асқардың сөзіне ұюшылар көп болды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Осыдан елге аман бара қалсақ па?– деп кіжінді ол жігіттер,– байлардың бізге тартқан табақтарын біз өз алдарына тартамыз, «дүниенікі дүниеде қайтады» дейтін еді.Жақсылықтың исі шыға бастады. Тек арты қайырлы боп, ұзағынан сүйіндірсін. Ал енді, елге аман барсақ па... байларға!.. Әй, бәлем-ай!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Майданды жиектей жатқан жігіттерді жағалап жүргенде Асқар солдаттарға да көп кездесіп еді, олардың революция туралы ұғымы қазақ жігіттерінен анағұрлым озық. «Революциядан не түсінеді екен?» деп ойлаған Асқар, жолыққан солдаттарға сұрау беріп еді, олар: «Патша жойылсын!», «Соғыс тоқталсын!» деген ұрандардан басқа алдарына болашақтағы үкімет туралы саяси мақсат қояды екен. Олардың тілейтіні – жұмысшы мен шаруа үкіметі екен. Капиталистің завод, фабрикасын, помещиктің жерін – еңбекші бұқараның, көпшіліктің мүлкіне айналдыру туралы пікірлері ашық екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Петроградтан басталған революцияның бірінші күндерінде көпшіліктің қимылын, 1916 жылғы қазақ қозғалысына ұқсатқан Асқар, Петроградтағы Совдеп жиылысына қатынасқаннан кейін, майдандағы солдаттардың талаптарын көргеннен кейін, екі уақиғаның арасында жер мен көктей айырма барын аңғарды: 1916 жылдың қозғалысы – қайда сарқарын білмеген мылқау күш ағыны сықылды; ал, февраль революциясын жасауға белсене қатынасып жүрген жұмысшы мен солдаттар арасында саяси мақсат барлығы көрінді, ол –патшаны, капиталистерді үкіметтен қуып, билікті халық уәкілінен сайлаған Совдепке беру. Совет үкіметін құру.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Петроградтағы революция қимылына, солдаттардың қозғалысына араласқаннан кейін көпшілікті ұйымдастырып, саяси бағыт беретін орынның қажет екенін Асқар айқын көрді. Сондықтан ол, қазақ жігіттерінің елдеріне қайту мәселесін бір ыңғайлағаннан кейін, Петроградқа қайтып келіп, Совдептен ақыл алып, жеріне қайтып, Совдеп ашуды арман етті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Майдан жиегіндегі жігіттерді аралап түскеннен кейін ол Минскіге келді де, айға жақын отырып, жігіттердің көпшілігін жеріне қайтарып, қасына Кенжетайды ертіп, марттың 28 күні Петроград келді де, Булатовтың үйіне түсті.
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    5
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кенжетайды ертіп, майдың бесі күні еліне беттеп, поезға мінуге билет алған Асқар, майдың төрті күні іңірде Кенжетайды жолға азық алуға жіберді де, Булатовтың кішкене бөлмесінде нәрсе-қарасын жинастырды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Нәрсе-қара дегенде Асқар мен Кенжетайда үстеріндегі солдат киімінен басқа, не төсек-орын, не басқа багаж жоқ. Олардың жолға алатын жүгі – ішетін тамақтан басқа: Петроград Совдепінен алған екі жәшік кітап, жарнама, ұран. Бұл қағаздарға әдейі арналып істелген, түбі белуардан қосқабат жәшіктер бар. Кітаптарды сол қос қабаттың арасына салып бетін жапса, жәшікті ашқан адам ішінде кітап барын байқар емес, кітаптың бетіне жапқан тақтайды, жәшіктің түбі деп ойлайтын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Майдандағы қазақ жігіттерін жайғастырып, марттың аяғында Петроградқа келген Асқар бір айдың ішінде жабайы уақытта бір жүз жылда ала алмайтын білім алды. Ең алдымен ол Германия арқылы Швейцариядан Россияға қайтқан Ленинді Петроград жұмысшылары Финляндия вокзалында қарсы алғанда ішінде болды. «Ленинді өмірде бір көрсем!» деген арманына ол жетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бұл апрельдің 3 күні еді. Ленинді қарсы алу үшін вокзал алдына мыңдаған жұмысшылар, солдаттар және матростар жиналды. Ленин вагоннан шыға келгенде олар зор қуаныш үстінде еді. Олар Ленинді қолмен көтеріп алып, өздерінің көсемін вокзалдың үлкен залына алып барғанда, осы думанның ішінде Асқар да бар еді. Вокзалда меньшевиктерден – Чхеидзе мен Скоболев «құттықтау» сөз сөйлей бастап еді, Ленин олардың сөзін тыңдамады, олардың қасынан өте шығып, сырттағы жиналған халықтың ортасына барды да, броневиктің үстінде тұрып ол өзінін, даңқты сөзін сөйледі. Асқар ұлы адамның айтқан сөзін бар ынтасымен тыңдап, бір сөзін де қалдырмай жадында сақтап қалуға тырысты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ленин бұл сөзінде еңбекшілерді социалистік революцияның жеңуі үшін күресуге шақырды. Ол дүниежүзілік социалистік революцияның таңы атқанын, Германияда да революция болып, Европа империалистерінің күл-талқан болғалы тұрғанын, оған орыс революциясы жол бастап беретіндігін айта келіп, сөзін «Социалистік революция жасасын!» деп аяқтады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Лениннің сөзінен кейін вокзал маңайына лық толған халық уралап қол шапалақтап, Петроградты басына көтерді. Броне-автомобильге мініп, Ленин жүріп кетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Осыдан кейін Асқар, бірнеше партия жиылыстарына қатынасып, революцияның ұсақ ұлттарға беретін бостандығы туралы, ұсақ ұлттар революцияға қалай қатынасу туралы көп сабақ алды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқардың және бір үлкен олжасы – большевик партиясының апрель конференциясында жасаған Левиннің, Сталиннің баяндамаларын, конференцияның қаулысын оқыды. Осы конференция кезінде Асқар, Булатов тұратын ячейкадан партияға мүшелікке етті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Міне, осындай олжаларға ие боп, жаны шаттана жолға қамданған Асқар майдың орта шенінің бір кешінде жиынып-терініп алып, түнгі ұйқыға кетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Аһ! Уһ!..– деген дауысқа оянса, тан, атып қалған екен. «Ыңқылдаған кім?» деп басын көтерсе –Кенжетай!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Немене, Кенжетай?–деді Асқар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Денем күйіп-жанып, әкетіп барады...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар Кенжетайдың денесіне қол тигізіп еді, оттай лыпылдап тұр екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кеше кешке, сусағасын көшеден бір суық сыра ішіп ем. Сол пәле болды,– деді Кенжетай, демін иығынан алып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кенжетайдың қатты ыңқылына Булатов та оянып кетті. Асқар Булатовқа айтып еді, Булатов көрші бөлмеде тұратын дәрігерді шақырды, дәрігер: «өкпесі іскен» деп тапты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Не істеу керек?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Петроградта бір ай тұрып, Асқарға ерген Кенжетай саяси сауаттанып қалған еді, елге қайтып Совдеп ұйымдастырғанда: «Кенжетайды пайдаланам, осыдан саяси кісі шығарам» деп Асқар қуанған еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Міне, енді ол қуаныштардың бәрі жоққа шыққандай болды. Енді «Кенжетай елге тірі бара ма, жоқ па?!» деген қауіп туды. Кенжетайды ауруханаға орналастырып Асқар 2–3 күн күтіп еді, дәрігерлер: «Ұзақ ауыратын түрі бар» дегенді айтты. Жақын арада ғана Ботагөзден хат келіп, ол хатта алашорда партиясы ұйымдасқандығы, алашордашылардың Совет үкіметіне қарсы жұмыстар істеп жатқандығы айтылған еді. «Тез қайтыңдар!» деп аяқтаған еді Ботагөз хатын. Асқар сасыңқырап, Кенжетайға «енді қайтем?» деп ақылдасқанда:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Тез қайт,– деді ол,– маған қарама. Халық бостандығы менен қымбат.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қайтпауына Кенжетай ренжитін болған соң, Асқар еліне жүріп кетті.
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    ЖЕТІНШІ ТАРАУ
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    ТОЛҚЫНДАҒЫ ТОЙ
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    1
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Темірбек пен Бүркітбайдың өлігін Кузнецов пәтеріне апарған еді. Оның пәтері дөң қаланың үлкен көшесінің орталығында екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Дарға асылған адамдардың өлігі осы үйде дейді» деген хабар қаланын, ойы-қырына дүңк ете қалды. Темірбек пен Бүркітбайға және оның серіктеріне сот болғанын, оларға қандай үкім шыққанын қаланың халқы да, қалаға басқа жақтан қатынасқан халық та жақсы біледі; себебі, соттың процесі жергілікті газетке жазылған, жергілікті үкімет сотталушыларды жаманатты көрсету үшін және. жұртты олардың «қылмысынан» шошындыру үшін газетке әлденеше жариялап, «айыптыларды» тіл жеткенше сөккен; газеттің суретшілері қылмыстылардың, әсіресе, Темірбек пен Бүркітбайдың суреттерінен ойыншық жасап, оларды малдың, аңның, жын-шайтанның бейнесінде көрсеткен. Соттың үкімі газетке жарияланып, ең ақтық мақаласын газет: «дұшпандар патша ағзамға құрған тұзаққа өзі түсті де, қылғынып өлді. Бұл бірінші құрылған тұзақ емес. Мұндайлардың талайы құрылғанмен, патша ағзамды рахымы күшті тәңірі сақтаған, бұл жолы да сақтады, әлі де сақтамақ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Алланың панасында монархия жасамақ, жасасын ұлы патшамыз!» деп бітірген.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Газеттің бұл мақалалары айыптылардың беделін төмендеткен жоқ, өсірді. Бұрын тиражы мың данаға жетпейтін газет сот процесі басталғаннан кейін кенеттен 5-6 мыңға көтерілді. Жергілікті үкімет бұған қуанды, газеттің көп тарауын–көпшілік арасына үкіметтің пікірі көп тарау деп түсінді. Сол қуанышпен бір тоқсанға берілген газеттің қағазын 4-5 күнде тауысып алған жергілікті үкімет Омбыдағы облыстық мекемеден телеграммен қағаз сұратты. Облыстық үкімет қағаз беруден бұрын полиция управлениесі арқылы газет оқушы халықтың ауанын астыртын байқап еді, газет мақалалары үкіметтің мақсатына қарсы нәтиже бергені анықталды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – «Үкіметке қарсы элементтер біздің газетті агитация құралы ғып пайдаланады екен,– деп хабарлады полиция губернаторға,– сондықтан газеттің өскен тиражын қысқарту керек, және сот процесін газетке жазбау керек».
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Осы хабардан кейін губернатор газеттің тиражын бұрынғы қалпына түсіруге, соттың процесін сақтықпен, аз жазуға тапсырды. Тиражы азайған газетке жұрт өшіретке тұрды. Аз тиражбен шыққан газет қолдан-қолға тимеді, бір дана газет бір айналаны, бір көшені лезде аралап түсетін болды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Газет оқыған көпшілік айыптыларды, әсіресе Темірбек пен Бүркітбайды сот кезінде көруге құмартты. Жұрт санасына олар ақыл мен қайраттың түйіскен бейнесі сияқты болды. Осылай көруге құмартқан жұрт, соттың алғашқы күні полицияларды кимелеп, шанамен әкелген тұтқындарды қоршап тұрып алған соң, келесі күні көптен оларды жасырып, таң ата ала-көбеде алып кеп, соттың қорасындағы суық сарайға қамады. Содан кейін қашан сот процесі біткенше, тұтқындар суық сарайға ерте кеп, кеш шықты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кузнецов патша тақтан түсерден бір жұма бұрын ғана Омбыдағы большевиктер ұйымының жұмсауымен Қызылжарға жасырынып келген еді. Қызылжарда сот процесі болып жатқанын, айыптылар кім екенін ол газеттен көрді, үкімді оқыды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Патша тақтан түскен хабарды естіген Кузнецовтың алдымен қолға алуға ойлаған бір мәселесі – өлімге бұйырылған жазалыларды құтқару еді. Бірақ ол бұл мақсатына жете алмай, патша түскен күні үкім орындалып қойды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Темірбек пен Бүркітбайдың өлігінің үстінен шыққан Кузнецов оларды пәтеріне алып келгеннен кейін, құралды бірнеше адаммен типографияға барып, митинг ашып, наборщиктерге патшаның түсуі туралы сөз сөйледі де, далада шығатын газеттің атын «Бостандық таңы» деп өзгертіп, халықты бостандығын қорғауға шақыратын мақалалар бастырды. Жазықсыз жазаланып, ауыр қазаға ұшыраған Темірбек пен Бүркітбайды Кузнецов шын жүректен аяумен қатар, олардың ажалын монархияға қарсы үгіт құралы ғып жұмсауға тырысты. Сол мақсатпен ол «Бостандық таңы» газетінің бірінші бетіне Темірбек пен Бүркітбайдың суреттерін басып, оларды халық батыры, бостандық жолында құрбан болған күресшілер деп мақала жазды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Өткен күндері Темірбек пен Бүркітбайды сот процесінде көруге ынтыққан жұрт, Кузнецовтың пәтеріне жан-жақтан ағыл-төгіл құйылды. Шағын екі бөлмелі Кузнецовтың пәтеріне келушілер сыймайтын болған соң, Ботагөзбен ақылдасқан Кузнецов өліктерді үй алдындағы кең қораның ішіне, арбаның үстіне қойды да, жұмысшылардан, коммунистерден кезекпен құрметті қарауыл тұрғызды. Көше-көшеден шұбырып келген халық тасыған өзендей сарқылмады, қақпаның аузын, қораның ішін босатпады. Жиналған жұртқа Кузнецов та, оның жолдастары да әлденеше рет митинг жасап сөз сөйледі.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Елікбай мен Сарыбастың пәтері Кузнецовтың пәтеріне қарама-қарсы еді. Темірбек пен Бүркітбайдың өлігіне жасалған құрметті көрген олар ызадан не істерге білмеді. Іші күйген олар, өздеріне тілектес адамдармен ақылдасып, Ботагөз бен оның елінен келген серіктерінің арасына іріткі салуға кірісті. Бұл ойларына жетуде олар өз бойларын көрсетпей Қызылжардың Асылхан деген саудагерін жұмсады. Асылханның ойлап тапқан амалы: Темірбек пен Бүркітбайдың мәйіттері жатқан Кузнецовтың үйіне бару болды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ажал – құдай бұйрығы,– деді Асылхан олардың ағайындарына,– біреудің ажалы оттан, біреудікі судан. Сіздің кісілерге тәңірі лаухыл-махфузда дарға асылуды жазған. Сендер олардың ажалы неден болуынан күлкіге ұшырамайсыңдар, қазақша өліп, орысша көмілгеннен күлкіге ұшырайсыңдар. Бәріміз мұсылманның баласымыз. Айтпады демеңдер, ұлыңның ұлы, қызыңның қызы күлкі болатын жұмысқа кездестіңдер.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асылханның бұл сөзі Ботагөздің серіктерін желіктірді. Онсыз да Ботагөзге наразы олар мына азғырудан кейін көтеріліп, аттарын жегіп, өліктерді алып қайтуға аттанды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Олар іңірде келсе, қораның ішінде, өліктердің маңында фонарлар жағылып қойылған екен. Көруге келген кісілер әлі де қаптап жүр, еліктердің қасында мылтықты қарауыл.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кузнецов бұл кезде пәтерінде жоқ еді, ол шойын жол бойындағы митингіге кеткен. Ботагөзді көршілес бір үй дәмге шақырып, сол үйде ол астан кейін қалғыған. Ботагөздің серіктері қораға кірді де, әй-түйге қарамай, өліктерді көтеріп ала жөнелмек боп еді, қарулы қарауылдар бермеді, жанжал болды, шу көтерілді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөзге хабар жетті. Жүгіріп келген ол серіктерін тоқтатпақ болып еді, мылқау намыс санасын бүркеген олар оның сөзін тыңдамады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Осы кезде Кузнецов та кеп қалды. Оның тоқтау сөзі де ашулыларға дарымады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Босатыңыз!– деді Ботагөз Кузнецовқа.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кузнецовпен келіскен Ботагөз еліктерді алып, серіктерімен бірге кетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Даудың үлкені пәтерге барған соң көтерілді. Елден келгендер еліктерді түн ішінде елдеріне алып жөнелмек болды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ерсен, өзің біл,– деді олар Ботагөзге,– ермесең және өзің біл; ал, біз сүйегімізді қалада қалдыра алмаймыз, кіндігін кесіп, кірін жуған жеріне апарамыз.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөздің ойы: ағаларға осында жерлеп, қызметке орналасып, Асқар мен Кенжетайды күтпек еді, ол план енді бұзылғалы тұр.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Не істеуге білмей сандалған Ботагөз ауыр ойдан тұншыққандай демін әрең алып отыр еді, есіктен біреу кірді, қараса – почтальон. Почтальонның ұсынған телеграмын Ботагөз оқыса – Асқар жазыпты: «Бостандықтың атқан алтын таңымен құттықтаймын, Кенжетай екеуміз кешікпей барамыз, бізді тос» депті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Немене екен?– деп жабырласты серіктері.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөз телеграмды оқып берді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Енді қайтесіздер?– деп сұраған Ботагөзге олардың ақылдасып берген жауабы:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сенің дегенің болсын!
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    2
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Патша түсіпті» деген хабар бергеннен кейін қала халқында дабыл болмады. Алғашқы бірер күндерде делебесі қозғанмен: «рас па, өтірік пе» деп бойын жинаңқыраған халық, бірер күн өтіп, хабар үстіне хабар шығып, уақиға анықталған соң, тасыған өзеннің сеңіндей сықысып, көше-көшеге сыймады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Осы көптің ішінде ағаларын жерлегеннен кейін Кузнецовқа еріп, Ботагөз де жүрді. Митинг дегеннің не екенін Ботагөз сол күні ғана білді: қай жерге барса да шоғырланған көпішілік, ағаларында әлдекім биікке шығып ап, әлденемелерді сөйлеп кеңірдегі қызарғанша айғайлайды, Сол айғайшылардың біреуі боп топқа Кузнецов та араласады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бір күні бір топ адамның ішінде Ботагөз бен Кузнецов келе жатыр еді, алдарынан: шудасы желкілдеген, өркештері тікірейген семіз қара бура кездесті. Бураның үстіне ауыл өрмекшілері тоқыған алаша жапқан, еркеш үстіне шалқасынан киіз үйдің шаңырағын орнатып, шаңырақтың, төңірегін киізбен қоршаған, өркештің екі жағына бумалар теңдеген; шаңырақ үстінде бір шал, бір жемпір, бір қыз, бір жігіт отыр, бәрі де ауылша сәнді киінген. Бураның ноқтасың бидасынан ұстап, қалпақты европаша киінген біреу жетектеп келе жатыр, оның қасында да, бураның екі қабырғасы мен артынан да қалаша және ауылша киінген әйел-еркегі, кәрі-жасы топталған адам. Шаңырақ үстінде отырған адамдар кезек-кезек қолдарын бұлғап, бар дауыстарымен:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – «Жасасын алашорда! Жасасын алаш автономиясы!»–деп айғайласады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – «Алаш» дегені не?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қазақша ол не деген сөз?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Білмеймін.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мен де білмеймін. Бірақ жақсы сөз емес. Жақсы емес екенін кеше сөйлеген сарындарынан байқағам. Кузнецовтың сөзіне құлағын тама тосып, көзі бурада болған Ботагөз, шаңырақ үстіндегі адамдарға тесіле қараса, қазақша киінген жас жігіт – Сарыбас! Бураны жетектегенге қараса – Құзғынбаев!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бураны қоршағандар шығысқа қарай жүріп, слободкадағы мешіттің алдына тоқтады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Мешіттің кең қорасының іші, есігінің алды топырлаған адам екен, араларында бірнеше европаша киінген қазақ жігіттері және сәлделі молдалар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Түйенің үстіндегілер түскен кезде, молдалардың ішіндегі сақалды біреуі мешіттің есігіне шығатын басқышпен жоғары көтерілді де, оң жақ қолымен оң құлағының ұшын ұстап, дөрекілеу, қырылдаған дауыспен азан айтты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Азаннан кейін Құзғынбаев митинг ашып, сөз сөйледі.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – «Ақ түйенің қарны жарылды», алла алаш баласының көзін ашты, хұррият болды,– деп бастады ол сөзін. Содан кейін алашорда комитеті құрылғалы жатқаны туралы, алашорданың саяси мақсаты туралы қысқаша баяндады, оның сөзін Ботагөз Кузнецовқа түсіндіріп тұрды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сөз қазақтың жас зиялыларының біреуі, қазақ халқын сүйетін ақ жүрек, жас учитель азаматымыз Сарыбас Итбай ұлына берілді!– деді Құзғынбаев өзі сөйлеп боп.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөздің құлағы селт ете қалды. Сөйлеуге жоғары шығып, басынан бөркін алған Сарыбасқа Ботагөз қадала қарай қалды. Сөйлерден бұрын Сарыбас айналасып көзімен шолғанда, Ботагөз ұшырай кетті. Ботагөздің шұқшия қарауына дәті шыдамай Сарыбас теріс айналып кетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Азаматтар!–дап бастады Сарыбас сөзін,–бостандық бізге оңай келген жоқ, біз оған қиыншылық арқылы, талай ардақты адамдарымызды соның жолында құрбан қылу арқылы әрең жеттік. Бостандық күресінде азап көріп, құрбан болған ардақты адамның біреуі – менің әкем марқұм– Итбай Байсақалов.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жалған!.. Өтірік!..– деген ащы дауысының қалай шығып кеткенін Ботагөздің өзі де сезбей қалды. Оның дауысы көптің көңілін бөліп, көзі көргендер таңдана қарап, көрмегендер: «Ол кім? Қайда?» деп шулап, көрмек боп анталаған жұрт, тоғысқан қойдай үйме-жүйме боп, бірін-бірі басып кете жаздады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Дүрліккен жұртты тоқтата алмай Құзғынбаевтың даусы қарлықты. Сөзін ешкім тыңдамаған Сарыбас аңырып тұрып қалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Маған сөз!.. Маған!..– деді Ботагөз айғайлап.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бұл топтың ішінде орыс әйелдері болмаса, қазақ әйелінен ешкім жоқ еді. Сондықтан, Ботагөздің сөз сұрауын таңсық көрді ме, болмаса аты-жөнін білді ме, әйтеуір, бір топ адам:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сөйлесін!–деп шуласты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Сөйлесін» деушілердің дауысы тұтасырақ, қалыңырақ шықты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Енді неғып тұрсың?–деді Кузнецов Ботагөзге,– шық, жоғарыға!.. Жақсылап сөйле!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөз қоршаған қалың топты кимелеп, Сарыбас тұрған биікке шыға келді де:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жолдастар!– деді айғайлап.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Жолдастар!» деп бастаған Ботагөз ағын судай ақтарыла жөнелді. Бұдан бұрынғы бір митингіде Ботагөздің аузына сөз түспей, бойы дірілдегенін көрген Кузнецов, мынадай суырылып сөйлеуін көргенде, өз көзіне өзі сенбеді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөз ұзақ сөйледі. Ұнатпаған азшылық тарап кетті. Ұнатқан көпшілік орнынан қозғалмады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жойылсын патша!–деп аяқтады Ботагөз сөзін,– жойылсын патшаның асыранды иттері!.. Жойылсын Итбай тұқымы!.. Жасасын еңбекші халық бостандығы!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөздің бұл ұранына үн қосқан дауыс аспанның астын керіп кетті.
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    3
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бүркітбайдың елінен келген ағасы Серікбай:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – «Өлген артынан өлмек жоқ». Тірі кісіге тіршілік керек. Бұл қыс аяғы шұбалаңқылау. Ауылдағы қара-құраның азығы да таусылуға жақын шығар. Біз енді, аманшылық болса елге қайтамыз, сен қайтесің, шырағым?– деді Ботагөзге.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бұл күндері Ботагөз Совдептің қызу жұмысында еді. Большевиктер партиясына тілектес боп өткен оны Совдеп әйелдер бөліміне бастық қып қойған. Өмірдің талай қиын талқысынан өткеріліп, ысылған, әрі сауаты ашық Ботагөз, советтік және партиялық істерге араласқаннан кейін, саяси басқарушылық жұмыстарды тез баурап кетті. Қызу істің үстінде ерекше бір қасиетін көрсетті ол, онысы үгітшілігі, үгіт ісіне шешендігі. Бұл қасиетін көрген Совдеп Ботагөзді жиі ұйымдасатын митингілердің көбіне пайдаланатын болды. Қазақша да, орысша да шешен сөйлейтін ол патша үкіметінің, қанаушы таптың еңбекші көпшілікке көрсеткен қорлығын өз басынан кешкен мысалдармен байланыстырғанда, тыңдаушыларын талай рет жылату халіне келтірді... Осындай іскерлігін және жанының адалдығын көрген партия комитеті ерекше қаулымен, кандидаттар қатарынан бір айлық стаждан кейін, партияға мүшелікке өткізді... Ботагөздің белсенділігі күшейе түсті...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сондай жұмыстағы Ботагөзді Совдеп қалай жібермек, ол қалай кетпек!.. Ботагөз осы жайларын айтып еді:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – «Өзің біл, шырағым!–деді Серікбай, оған,– ал, тілім екен я ат өтті сезім екен деп ойлама! Мен де, мінің мына серіктерім де, шын көңілден айтамыз, жүр біздің елге! Ұлы сөзде ұяттық жоқ. Петербор, Мәскеу жақта ойыңа сақтаған адам барын естідік. Амандық болса, ол жігіттің де елге қайтатын ойы бар көрінеді. Тым болмаса, біздің елде сол жігіт келгенше тұра тұр. Не деп қарған дейсің; тар кезеңде жолдас болған адамның, өсер мал, өсер басымыз бар, сені бөтен көрмеспіз, шамамыз келгенше күтерміз. Қалада қалам деген сөзің бір есептен жөн сияқты, бірақ көңіліңе келмесін, сен аттың құлағында ойнайтын ер азамат емессің, төмен етекті әйелсің, мына заманның ыңғайы белгісіз, жел оңынан тұра ма, солынан тұра ма? Жаман айтпай жақсы жоқ, егер солынан тұрып кетсе, еркекпен үзеңгі қатысып атқа міне алмассың. Біздің елде, тым болмаса, заманның беті бір ыңғайланғанша тұра тұр.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөз өз сөздерін, олар өз сөздерін айтып, ақыры келісімге келе алмаған соң, Серікбай да, оның қасындағылар да елдеріне қайтып кетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Патша түскеннен кейін көп кешікпей-ақ саяси ағымдардың беті айқындалды. Қазақ оқығандарының большевиктерді жақтайтындардан басқалары екі жікке бөлінді, біреуі–алашордашылдар, екіншісі– үш жүзшілдер. Алашордашылдар мен үш жүзшілдер жиылыстарда да, газеттерінде де өзара керілдесіп жатады; сөз жүзінде үш жүзшілдер большевиктерге бейім сияқты, бірақ іс жүзінде байшыл – ұлтшылдық бағыттағылар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бұл қаладағы алашорда комитетінде бастаушы адамның біреуі Сарыбас. Алашорданың жиылыстарында өзгелерден көп сөйлейтін, газетінде көбірек жазатын сол. Жиналыстарда, газетте жазған мақалаларында патшаның тақтан түсуін қуаттап, патшаны жамандап жазғанмен, іштей ол осы сөздеріне қарсы еді. Өзінің ішкі сенімінде ол монархист. Мейлі қай түрі болсын, республика дегенге оның қаны ұйымайды, оның ұғымында, республика – анархия.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сондай ұғымдағы Сарыбас патша түскеннен кейін, жалпы көпшіліктің ау-жайына қарады да, монархияны жақтаудан түсер пайда жоғын көріп, «заманың түлкі болса, тазы боп бір шалып қал» әдісіне түсті, патшаның түскеніне іштей жылай отыра, көптің көзін бояп, «жойылсын патша!» деп айқайлап шыға келді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сарыбастың да, басқа алашордашылардың да сескенетін адамының біреуі Ботагөз болды. Слабодка мешітінің маңында болған митингіде Ботагөздің сөйлеуін, сол сезден кейін беделінің көтерілуін көрген алашордашылдар сол күні кешке болған жиналыстарында Ботагөз туралы екі жақты қаулы алды: біреуі – шама келсе оны өз жақтарына қаратып алу, екіншісі – егер оған болмаса – көзін жою.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бойжеткен қыз,– деп ұйғарды алашордашылдар,– соңына өзіміздің епті дейтін бозбалаларды салып көрейік, бірі болмаса, бірінің қақпанына неғып түспес екен. «Осы дәмелі» дейтін алашордашыл бозбалалардың тізіміне Сарыбас та кірді. Әуелгі жұмсаған біреулер берекелі іс шығара алмаған соң, әйелге әрі епті, әрі жұлдызымын дейтін Сарыбас, тәуекел деп өзі атқа мінді. Көп кідірмей ол Ботагөзге былай деп хат жазды:
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:normal;font-style:normal;">
    «БОТАГӨЗ!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Өзіне жазған хаттың ең алдымен аяғындағы подписіне қарап алатын қыз атаулының әдеті. Біз бозбалалар да, қыздан хат алсақ сөйтеміз.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Осы хаттың ақырында менің атым «Сарыбас» тұруы сізді қайран қалдырар. Сіз ашуланарсыз да. Бірақ сізден өтінішім: хатты лақтырып тастамай, я жыртпай тұтас оқып шығыңыз, содан кейінгі өкіміңізге хат та, мен де ризамын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Біз қанымыз бірте қазақтың баласымыз. Бірақ бақытсыздығымызға қарай кер заманда тудық. Дауылды заман бірімізге бірімізді еріксіз соқтықтырды. Ойда жоқ жерден біз бір-бірімізбен дұшпандастық. Былай қарағанда, біздің арамыз өте алшақ сияқты, бірақ қазақта «тау тауға қосылмайды, адам адамға қосылады» деген мақал бар еді. Біз бір-бірімізге жақындай алмас ек, егер надан адам болсақ. Шүкіршілік, ондай көкірегінде көзі жоқ адам емеспіз. Мен туралы сіздің қандай ойда екеніңізді мен білмеймін, ал сіз туралы мен, мақтағаным емес, я жағынғаным емес, өте үлкен ойдағы адаммын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қазақта: «досың да, дұшпаның да ер болсын» деген мақал бар және «ақылсыз достан, ақылды дұшпан артық» деген мақал бар. Сіз менің тұқымыммен жауластыңыз, дұрыс жаулық! Заңды, адал да, әділ де жаулық! Сіздің орныңызда болсам, мен де сөйтер едім. Бірақ сіздегі бір қателік: тұқымдарыммен бірге мені де жау көрдіңіз. Менің оқыған адам екенімді, дүнияға әділдік көзбен қарай алатынымды ұқпадыңыз. Мүмкін, менің бұл соңғы сөзіме сіз ызамен күлуіңіз: әділ болса солдаттарға еріп шығып елді неге шапты? Ағаларымды неге ұстатты? Кеше сот кезінде айыптыларға неге болыспады?» деп ойлауыңыз.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ойлаңыз!.. Күдіктенуіңіз дұрыс. Менің жалғыз-ақ айтарым: заман толқын, адам жаңқа екен, толқын қалай қарай беттесе, ықтиярыңнан тыс сен де солай ағады екенсің. Менің халім сол жанқадай болды. Наныңыз, нанбаңыз – ықтиярыңыз: іштей, мен әкеме емес, тұқымдарыма емес, сізге, сіздің тұқымдарыңызға болыстым. Менің айыбым: «осылаймын» деуге батылым жетпеді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Міне, енді, мынадай бостандық заман туды. Езілген қазақ халқының жығылған шаңырағын көтеріп, үйін тігіп жатырмыз, ол – алашорда. Сіз, «битке өкпелеп тонды отқа салды» дегендей, менің тұқымыма, маған өкпелеп, көптен бөлініп, әлдекімдерді сағалап жүрсіз. Ашу не істетпейді, бірақ ойлансаңыз, мұныңыз жол емес. Қазақтың қалың бұқарасынан шыққан сіз сияқты жөн-жоба білетін қызы бармақпен ғана санарлық. Сіздей қыз алашордаға өте қажет. Сонымен бұл хатта, алғашқы өтініп айтайын дегенім: қайтыңыз райдан! Тастаңыз ашуды! Қарындас боп қатарға кіріңіз! Құшақ жайып, қарсы аламыз!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    ...Басқа айтар сөздерім де көп еді, бәрін бір хатқа қалай сыйғызайын. Бұл хатым –бозбаланың емес, ағаның хаты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жауап күтем!
   </span>
  </p>
  <p class="heading0" style="text-align:right;">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сарыбас».
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Осылай біраз уақыт өтті. Қар еріп, ала-сапыран бола бастады. Сарыбас Ботагөзден жауап хат алмадым демей тағы да екі-үш хат жазып, жолығуын, сөйлесуін өтінді. Ішкі сыры берік Ботагөз бір кезде: «жолықсам, сөйлессем қайтеді? Мен оған алданатын кісі емес, нем кетеді?» деп ойлады. Егер апрельдің орта кезінде Орынбор қаласында алашорданың жиылысы шақырылып, Сарыбас coғaн жүріп кетпегенде, Ботагөзбен бір кездесуге кездесетін еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Орынбордағы жиылыстың қаулы-қарарын алашорда газеттері жариялап жатты. Ол қаулы-қарарлардың байшыл-ұлтшылдық, сарында жасалғандығын әшкерелеп, Совдеп газеттері шықты. Совдептің жиылыстарында да алашорданың қаулы-қарарлары сөз боп, кертартпалығы, революцияға, халық тілегіне қайшылығы айтылып жатты. Бұл сіздерге Ботагөздің құлағы қанды. Оның үстіне Асқардан келген хаттардан да алашорданы жамандау аз болған жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Орынбор жиылысына кеткендер қайтып оралғанша қар кетіп, көк шықты; ағаштар жапырақтанды. Орынбордан келе Сарыбас Ботагөзді тағы да айналдырды, тағы да жолығуын өтініп хат жазды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қар кетіп, жер қарая, Ботагөздің бір дағдысы: күн сайын Темірбек пен Бүркітбайдың қабырларына бару еді. Қабыр қалын, ормандағы мұсылмандар зияратында. Ботагөз қабыр күзетшілеріне сөйлесіп, жас қабырдың маңына ағаш, гүл ектірді. Кешікпей орнатқан жас ағаштар жапырақтанды, гүлдер шешек атты. Жас қабырларға осындай көрік берумен қанағаттанбай, Ботагөз тасшы тауып алып, Темірбек пен Бүркітбайдың аты-жөндерін тасқа қашатты да, екі қабырдың аралығынан орнатты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бір күні Ботагөз Совдепте күндізгі қызметін атқарып боп, пәтеріне кеп тамақтанды да, күндегі дағдысымен қабырға жөнелді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөз аурухана бақшасын айналып, қабыр жақ шеткі бұрышына өте бергенде, бұрыштың екінші қабырғасынан біреу қақырынып қалды. «Бұл кім?» дегендей Ботагөз жалт қараса, Сарыбас.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Саламатсыз ба, Ботагөз?–деді Сарыбас қолын ұсынып (Ботагөз қолын берді).– Тағдыр деген тамаша-ау, ойда жоқта бізді кездестіруі-ай, шіркіннің!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Өкінішіңізбе, бұл?– деді Ботагөз қолын алып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жоқ, Ботагөз, қуанышым? Неге өкінем? Көптен бергі тілегім емес пе, бұл! Жолымды тосты деп ойламаңыз, имандай шыным: қырда туып, қырда өскен адаммын; жаз шығып, жер көктеген соң, қырдың баласы қалаға сыя ма? Күнде осылай, қаладан далаға шығып, көкірек кере дем алатын әдетім еді. Бүгін осы жаққа бірінші шығуым еді, тағдыр сізге кездестірді. Мұнысы – әділдік. Енді, ұят та болса, жан сұрасамыз ба: жол болсын? (Ботагөз үндемеді.) Әлде, мен сізге бөгет болдым ба?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мен сізге бөгет болдым ғой деймін.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Неге?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Саяхатқа шыққан адамның жолы жалпақ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сіздің жолыңыз ше?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Менікі сүрлеуленген дағдылы жіңішке жол. (Ботагөз күрсінгендей болды.)
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қандай, қайда?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қабырға!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қабырға? Қабырға!.. Қабыр!..– деді Сарыбас дауысын құбылтып, түсінбегенсіп. Ботагөз үндемеді.– А... білдім... Жаңа ұқтым!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ұқсаңыз сізге ұлықсат. Хош болыңыз.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөз жөнеле берді. Ботагөзді бұлай келмес деп ойлайтын Сарыбас, оның мынадай иінің жұмсақтығынан дәмеленді, оны бұрын қатты мінезді қыз деп санайтын ол, бұл жұмсаруын, хаттарынан шыққан нәтижеге жорыды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ғафу етіңіз!–деді Сарыбас, Ботагөздің артынан ере сөйлеп,– егер ұлықсат етсеңіз, мен сізді ұзатып келейін.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Рахмет, өзім де барам. Күнде барып жүрген орын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жоқ, енді, сіз ренжімеңіз. Сізді бұлай жолықтырмағай ем, ал жолыққан соң жалғыз жіберуім адамшылығыма мін болады. Сізге серік болудан басқа ойым жоқ. Баратын жеріңізге апарып қайту борышым!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Тоқтамаған Ботагөздің рұқсатына қарамай, Сарыбас қатарласа жөнелді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қабырдың бақшасына жеткенше олар берекелі сөз сөйлескен жоқ. Сарыбас жалпақтап ол-пұлды айтқан болады, Ботагөз оған салқын, сараң ғана жауап береді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қабырды айнала кең қоршаған кірпіш діңгекті, тамыр торлы шарбақтың ішінде, қабыр араларында өскен орман өте қалың еді. Жол қабырлардың арасымен жүреді. Темірбек пен Бүркітбайдың қабыры бір жақ түкпірде, жолсыз шытырманның арасында.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қабыр орманына кіре, Ботагөздің көңіліне Сарыбастан қауіп пайда болды. «Сақ бол!» деген еді оған Совдептегі жолдастары, «жауларың қапыңды тауып өлтіріп кетпесін!» «Осы Сарыбас, ойда жоқта қалай кездесті?– деп ойлады Ботагөз, жолдастарының сақтандыруы есіне түсіп,– бұл мұнда неге еріп келеді ?»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Сақ болды» ойына алып, Ботагөз қалтасынан револьверін тастамайтын еді. Ойына қауіп кірген ол Сарыбасқа білдірмей, қалтасын сипап еді, жоқ!.. Үйінде қалып қойыпты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Оның қаупі күшейді. Тамырларына суық қан жүгірді. «Осы арадан кейін қайтсам қайтеді?» деп ойлады ол. Бірақ қайтпады: недәуір ілгері сұғынып барып қалған, содан қайтам десе, Сарыбас: «неге?» демей ме? Оған не жауап айтады?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Тәуекел!– деп бекітті Ботагөз толқыған ойын,– маған бұл не істейді? Мылтығы болмаса, жекпе-жекке маған бұның шамасы келе ме?»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Осы ойдан кейін ілігері жүрісін бөгемеген Ботагөз білдіртпей, Сарыбастың екі қолын аңдыды, егер қалтасынан мылтық суыратын болса, бұрын қимылдауды мақұл көрді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Олар қабыр басына келді. Топырағы торқаланып, гүлденіп тұрған қабыр!.. Айнала сайраған құс!.. Мейірленген табиғат!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жас қабырдың бұл салтанатына Сарыбас таңданған, тамашалаған болды. Ботагөздің ойы Сарыбаста, көзі қолында. Сезіктенген сайын Ботагөзге Сарыбастың көз қарауы, бет құбылысы, дене қимылдары күдіктендіре түседі.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ал, Ботагөз!– деді Сарыбас қабырларды айнала шолып көргеннен кейін.– Енді бірдеме демейміз бе?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Не дейміз?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Дұға-мұға оқымаймыз ба?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мен дұға білмеймін.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Менің ептеп «құлқуалда» қайыратыным болатын еді. Отырыңыз, мұсылман баласымыз ғой, білген бірдемемізді айта кетейік.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сарыбас жасыл шөптің үстіне тізерлей отыра кетті. Ботагөз тұрып қалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Неге отырмайсыз!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сіз оқығыңыз келсе оқыңыз. Бұл кісілер менен дұға тілемейді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөздің сөзін зілді, кескінін салқын көрген Сарыбас:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ұнатпасаңыз қойдым!–деді де түрегелді.– Енді қайтамыз ба?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Әрине, сүйтеміз.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мына сырт жақ жазық дала, соған қарай шығып, бой көтеріп қайтсақ қайтеді?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сіз барыңыз! Менің жұмыстарым бар еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Өлмей жұмыс біте ме? Бүгінгі қызмет аяқталған жоқ па?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бізге қызмет үшін күні мен түні бірдей.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сонда да, ұзақ қыдырмасаңыз да, сыртқа шықпай-ақ, анау бір көделі алапта аз отырып, дем алсақ қайтеді?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мен шаршағам жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Опыр-ай, қарындасым-ай, бойыңды менен аулақ қылуға ант ішкенбісіз? Хаттарыма жауап бермеумен ғана қоймай, бетпе-бет көріскенде де шиыршық атасыз, мұныңыз қалай?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сырласудың орны бұл ара емес қой деймін, реті келсе қалада сөйлесерміз. Қаласыз ба? Қайтасыз ба?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сіз ше?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мен қайтам.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Барыңыз, онда!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жүре беруге Ботагөз сескенді. Сарыбасты ала кеткісі келді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қалам десеңіз еркіңіз. Бірақ манағы «апарып қайтамын» деген сөзіңіз қайда?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Өзіңізге пайдалы жағын ғана ұстайды екенсіз ғой, менің сөздерімнің?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сізге солай көрінген шығар, бірақ меніңше, адамға уәде қымбат қой деймін. Қалам десеңіз қалыңыз, мен кеттім.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөз жөнеле берді. Одан басқаның арқауын таппады. «Тәуекел!– деп ойлады ол,– не де болса көрейін!»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Тоқта!–деген сөз артынан шымырлау шыққанға Ботагөз жалт қараса, Сарыбас төрт-бес адымдай жерде ту сыртынан наган ұсынып тұр. Ботагөздің жүрегі аттай тулап, көзі қарауытқандай боп кетті. Бірақ ол есінен танбай, ақылын тез жинады да:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бұл ойыныңызға жол болсын?–деді денесін бетпе-бет бұрып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Әлей болсын, сұлу қыз!–деді Сарыбас сазарып,– тұрыңыз, анау екі қабырдың арасына!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Себеп?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ол сұрауыңыздың жауабын наган айтады. Рас айтам, тұрыңыз!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ендігі бозбаланың әзілі осындай болды деп еді десеңізші! Айтар жауабын наган осы арада-ақ айтсын!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сұлу қыз!.. Сұрқия қыз!.. Орындаңыз, бұйрығымды!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Орындамасам ше?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Екінің бірі.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Біреуі ату!.. Біреуі ше?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Соның үйлесі болады да.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қандай?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жату!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Атқан соң, әрине жатады, түрегеп тұрмайды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Атпай да жату бар шығар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қандай?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ойлаңыз!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ә-ә!.. түсіндім! Соңда? Құтылу?..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Әрине!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Оңбаған!.. Бұзық!..– деді Ботагөз екпінді дауыспен,– «адаммын» дегендегің осы ма! Саған теңейтін айуан жақ! Қапымды таптың, ат, дұшпан!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Тілегіңді орындайын: үш кегімді атап, бір оқпен алам (Ботагөздің жүрегінен көздеді): бірі – әкем Итбайдың кегі, екінші – таланған мал мен мүлкімнің кегі, үшінші – өзімнің...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Өзімнің» деген сөзді созбақтап аяқтай берген Сарыбастың қолындағы наган ұшып кеп кетті. Ол шошынып жалт қараса, арқасын таяй тұрған талдың арасынан біреу өзіне наган ұсынып тұр, қарына жармасқан бір мықты уыс етін езіп барады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Не болғанын білмей қалған Ботагөздің маңдайынан шып-шып тер шығып кетті. Ол тал арасына қадала қарай қалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бауырым! Ботам!–деген сөз малынды оның құлағына. Таныс дауыс! Балтабектің дауысы!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөз ілгері ұмтылғанда, қауға қара сақалды бір адам, білегінен ұстаған Сарыбасты құлақ-шекеден қойып қап ұшырып жіберді де, құшағын жая ұмтылды. Ботагөз көптен көрмеген ағасының дауысынан басқа, екі көзі мен мұрнын ғана таныды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Екеуі құшақтасып, ұзақ көрісті. Ботагөз ағыл-тегіл жылады. Бірақ, ол қайғыға пісіп-қатқандығын көрсетіп, Балтабактей егілген жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Балтабектің қатты ұрған жұдырығынан есі ауытқып, құлағы бітіп құлаған Сарыбас есеңгіреген есін аздан кейін жинап, төңірегіне қараса, қасында наганды қолын төмен түсіріп Кузнецов тұр, Ботагөзбен біреу керісіп жатыр. Көріскеннің кім екенін ол жобалай алмады: жүдеу киімді, қаба сақалды біреу. Есін жинағанмен Сарыбас құлаған орнынан қозғалмады, атылған қасқырдай зілдене қарап, қырынан жатты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сарыбасқа «қозғалма!» дегендей ара-тұра алара қарап қойған Кузнецов көріскен туысқандарға жұбату сөз айтты, олар құшақтарын жазды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ойпырай, мынау жатқан шаян сары кім еді?–деді Балтабек Сарыбасқа төніп.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Итбайдың баласы Сарыбас,– деді Ботагөз.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Итбай түгіл Шошқабайдың баласы болсаң да жоқтауыңды бір-ақ асырайын!–деп Балтабек ұмтылды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сабыр!– деді Кузнецов ара түсіп,– біз бұрынғыдай құрғақ қол емеспіз. Бізде қазір тергеуші, сот бар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қап!– деп Сарыбасқа тістене бір қарап, ашулы кескінін шұғыл жадыратқан Балтабек, сағынған қарындасын қайта құшақтап, ағалық, бауырмалдқ мейіріммен қайта сүйді.
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    4
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    1916 жылдың күзінде Қотыркөл қаласының бұзылған абақтысынан қашқан Амантай жоғалып кетті. Қашып шыққанын естіген жұрт, оның қайда кетіп, қайда тұрғанынан түк хабар білмеді. Итбай тұқымдары оны ашық та, жасырын да іздетті. Бұл хабар уездік, губерниялық мекемелерге де жетіп, олар Амантайды басына бес мың сом бәйге тігіп, ашық іздетумен қатар, бір губернияда неше болыс болса, соның бәріне тыңшы таратты. Қаладан да, даладан да тіміскіленбеген жер қалмады, бірақ жоқ!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жабайы халықтың көңіліне басқаша ой келді: «Көкке ұшқан жоқ, жерге сіңген жоқ, қайда кетеді сонда?»–дейтін олар,– әй, дәуде болса «Итбай тұқымдары оны қамауда өлтіріп жіберіп, жұрттан қорыққаннан қашып кетті деген хабар таратқан шығар».
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сонша іздеуге түсіп, көзден ғайып болған Амантай жоғалған да жоқ, онша ұзаққа қашқан да жоқ. Қотыркөлдің абақтысын бұзып шыққан адамдардың, құрулы мылтық, көк түтін астынан аман құтылған бір топ бөлегімен ол сол түні Меңіреу қарағайына барып жетті де, сондағы бір бекініске паналады. Ол бірнеше күн Меңіреуде жатып, жан-жағына астыртын хабаршы салып көріп еді, қай жақтан болса да, көтерілісті патша үкіметі қырып-жойып басқандық хабары келді. Жалғыз-ақ «Аманкелді тобы әлі де арпалысып жатыр дейді» деген еміс-еміс хабар естіледі, бірақ ол да анық емес, көмескілеу хабар. Бұл арадағы елдің енді бас көтеруге шамасы келмейтінін байқаған Амантай, «енді қайтеміз?» деп жолдастарына ақылдасты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бәрі бір өлім,– десті біреулері,– бұл патшаның қол астынан шығып кете алмаймыз, қайда барсақ та бізді тауып алады. Одан да осы арадан тырп етпейік, қолдан келгенше бүлдірейік, қалаларды өртейік, өшіккенді өлтірейік, талайық, сөйтіп шамадан кеткенде ажал тұзағына мойын ұсынайық.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – «Таз ашуын тырнадан алады»,– десті біреулер,– бізді қолға түсіре алмаған үкімет біздің жазықсыз жақындарымызды қысады. Енді осы азапқа салғанымыз да жетер. «Бәйгеге тіккен бір мойын» дегендей, біздікі бейнетке де, ажалға да көнген бас. Қолмен істегенді мойынмен көтерейік, несіне болса да шыдап, өз еркімізбен қолға түсейік.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Біреулер тағы бірдемелерді айтып даңғаза болғанда, үндемей ойда отырған Амантай Асқарды жоқтады. «Бәрекелді-ай!– деп өкінді ол,–қол қайратын көрмесем де, тіл қайратын көп көріп ем, қысылған жерде таянышым еді. Ақыл тауып берер ме еді, қайтер еді, әттең, болмады-ау!»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Acқар туралы ойлаған Амантайдың есіне, оның «патша ұзақ жасай алмайды, құлайды» деген сөзі түсті. Бұл ойын ол жолдастарына айтып еді, біреулер: «сол қашып кеткен қоян жүрек неменің сөзі не, өзі не!.. Оның қу тілмен құрақ органы не керек!» деп Асқарды сөккенмен, енді біреулері, Амантайдан Асқардың «патша түседі» деген дәлелдерін тыңдай келе, «жаны бар сөз екен,– десті,– сөздері көкейге қонып тұр. Сол жігіт білмейтін жігіт емес сияқты да, осыны ойлыныйықшы!»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ойлана келе олардың тоқтіғаны: «шыдайық, жасырынайық! Күтейік, байқайық!..»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бұл топта Керекуден келген біраз жігіт бар еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Өзгемізде жасырынуға сыймайтын қанша үлкен бой бар,– деді соның біреуі,– қайда болса сонда бой таса қыла бермейміз бе? Сыймайтын бой мына–Амантайдікі. Бәріміз жиналып соның бойын жасыруға тырысайық.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сыпайыламай сыйымды сөзіңді айтсайшы, әдемі сөзден қайсымыз аштан өлейік деп отырмыз,– деді біреу.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Шыдасайшы!–деді анау,– мен де беталды құла-дүзге ұлағып отырған жоқ шығармын, көздеп отырған нысанам болған соң айтып отырған шығармын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Айт, нысанаң болса!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Менің айтайын дегенім: мен өзім Керекудікімін. Жасымнан пароходта жұмыс істедім. Нақ менің өзіме тие қоятын ешкім де жоқ еді, пароходтағыларды солдатқа алмайтын да еді; ауылдағы інім ілігіп, соның намысын жыртам деп көзге түстім де, қуғынға ұшыраған соң осында қаштым. Пароходта менің жан аямас көп достарым бар. Амантай соларға барса, олар бұл кісіні сақтай алады, және мойны қашық жер, бұл кісіні ол жақта танитындар жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Көпшілік осы ақылды мақұл көрген соң Амантай көнді. Ақылдаса келе әркім .«сезіксіз» деген жерге паналай тұруға ұйғарып, Меңіреуден бәрі де бытырасты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Керекудің жігіті Амантайды өз жеріне бастап алып барды. Кереку пристаныңда жүрген жұмысшылар Амантайды естіген екен, және ол туралы неше түрлі ертегілер тарап, оны бір көруге бәрі де құмар екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Олар Амантайды аса құрметпен қарсы алды. Шамаларынан келгенше жауға бермеске ант ішісті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Пристаньға жұмысшы боп орналасқан Амантайға бұрынғы жұмысшылар жұмыс істеткен жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жұмысшы атын алып арамызда жүре бер,– десті олар,– жаныңды қинама, бір сені бәріміз жабылып асырармыз.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    1916 жылдың аяғында, 17 жылдың басында Керекуде тұрып қалған Амантай патшаның түскенін пристаньда естіді. Ол кешікпей жолдастарынан рұқсат алып, еліне қайтты. «Патша түсіпті!» деген лақап болмаса, елдің қалпы баяғыдай екен: баяғы болыс – болыс, би – би, еңceci көтерілген кедей жоқ. Ауылда өзі өндірер іс жоғын көрген Амантай сол кезде «Асқар да, .Ботагөз де Омбыда дейді» деген хабар естіп, атпен тура Омбыға жүріп кетті. Бұл майдың бас кезі еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ол Омбыға барған кезде, қалада Совдептің облыстық жиналысы ашылғалы жатыр екен, соған барған оның, алдынан күтпеген екі оқиға кездесті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бірінші оқиға: жиналысқа өкіл болып, Ақмола облысының әр уезінен бірталай қазақтар да келген екен. Олардың бәрі де таныса келе, Амантайды біле кетті. Қошеметпен қарсы алған олардың көзіне қарағанда, 1916 жылдың оқиғасына байланысты Амантайдың қимыл-қайраты турасында ел арасына ертегі сияқты, нелер ғажап кеңестер тарап кеткен, ел оны ертегінің, «оқ өтпейтін, қылыш кеспейтін», ешбір қауіптен сескенбейтін «көзсіз ері» көріп алған. «Сондай Амантай кеп қалды» деген соң, оны көруге құмартушылар көбейіп кетті. Бірден бірге тараған хабар жиналысқа келгендер түгіл, қала халқының арасына да тез тарап, көргісі келгендер Амантай түскен пәтердің есігін босатпады. Келіп-кетушілер сондай сапырылысып жатқан бір сәтте әлдекімнің бас салып мойнынан құшақтай алғанын Амантай аңғармай да қалды. «Бұл кім?!» деп ойлағанша.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қайдан келдің, нағашы-ау?.. Өңім бе бұл, түсім бе?–деген, жасқа булыққан әйел даусы шалынды оның құлағына. Ботагөз даусы сияқты боп кетті оған бұл дауыс. Рас сол екен. Атын әр уақыт жүрегінің жылы түкпірінде сақтап, бірақ қайда екенін, не халге ұшырағанын біле алмай, сары уайымда жүрген Амантайдың қуанышында, Ботагөзді көргеннен кейін шек болған жоқ. Жылау-сықтауы араласқан ұзақ амандықтан соң сұраса, Ботагөз Совдептің губерналық жиналысына өкіл екен. Амантайдың келгенін ол Кузнецовтан естіпті. Ол губерналық Совдептің жауапты қызметінде екен. Амантайдың күтпеген бір оқиғасы – Ботагөзбен осылайша кездесуі.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Екінші оқиға, губерналық Совдептен жиналысқа қатынасуға мандат алған Амантай, Ботагөзді ертіп жиналыс болатын үйге барса, регистрация жұмысын басқарып, өзіне мәлім Петька Гроза отыр!.. Ажырасқан екі жылдың ішінде кескін-кейпіне көп өзгерістер кіргенмен, Амантай оны жазбай таныды да, Ботагөзден де бетер бас сап құшақтап, бауырына қатты қысты. Гроза оның кескінін жатырқап қалған екен, сондықтан, алғаш «бұ кім?!», «бұнысы несі?!» деген таңдау оның да ойына кіре қалғанмен, мана кеп біліскен Ботагөздің:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ведь он, мой дядя же, Антон Петрович!.. Это он– руководитель народного восстания в Кокчетаве в 1916 году!.. Он же, дядя Амантай!.. –деген сөзінен құшақтаушының кім екенін түсіне кетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Құшақтары қайта айқасып, сағынысқан жүректер мауқын басқаннан кейін, Ботагөзді дәнекер ғып, айырылғаннан бері бастарынан өткен оқиғаларды қысқаша баяндап шықты. Амантай жайы бізге мәлім. Ал 1916 жылы Амантайдан бөлініп, Омбы большевиктерінен нұсқау алуға келген Гроза қапыда жандармерияның тұзағына ілігіп, Февраль революциясына дейін абақтыда отырыпты. Революция күндері босанған ол, Совдептің, әскери бөлімінде қызметте екен.
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    5
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Совдептің облыстық жиналысы Россиядағы саяси хал-жайды, оның ішінде осы облыстағы саяси хал-жайды қорыта кеп, алдағы күнде Совет өкіметін күшейту үшін, Совет өкіметіне қарсы күштерге ұйымдасқан соққы беру үшін бірнеше шара қолдануға қаулы жатады, соның біреуі – қолдағы күшті, әсіресе басқарушы адам күшін жер-жерге бөлу. Осы бөлімде, Ақмола облысындағы алты уездің біреуінің орталығы – Н... қаласына уездік партия комитетінің секретары боп Кузнецов, уездік ревкомның бастығы боп Амантай, уездік комсомолдар комитетінің секретары боп Ботагөз тағайындалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жиылыстан кейін Кузнецов, Амантай, Ботагөз – үшеуі бірге қайтты. Жолда олар Қызылжарға түсіп, содан әрі Н... қаласына атпен кетпек болды. Амантай Қызылжардағы Ботагөздің пәтеріне түсті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөздің атына Асқар мен Кенжетайдан бірнеше хаттар келген екен, екеуі де Ботагөзге революциядан алған қуаныштарын айта кеп: «тез қайтармыз, бізді Қызылжарда тос, басқа жаққа кетіп қалма» деп жазыпты. Бұл хаттарды оқыған Ботагөз қынжылды. Өз ойына салса, оның Асқар мен Кенжетайды тосқысы келеді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Амантайды әкем деп санайтын Ботагөз оған «Асқарды тосам» деуге ауыл әдетін сақтап ұялады, бірақ бұл тұйықтан оны шығаратын жол – Кенжетай.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөздің «Кенжетайды тосайын, кейінірек барармын» деген сөзіне Амантай көнді, Кузнецов көнбеді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сенің күтем дегенің жалғыз Кенжетай ғана емес,– деді Кузнецов Ботагөзге, қалжың мен шынын араластыра.– Өйдеп алдама Кенжетайды күтетінің рас, бірақ сен Асқарды да күтесің.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Асқарды?!– деді Амантай таңданған даусын көтеріп. Баяғы айрылғаннан Асқардың қайда екенін ол білмейтін еді. Ботагөзден сұрауға: «аман бола қойса жақсы, егер жаман болса, баланын, жарасын тырнағандай болармын» деп қаймыққан еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кузнецов Амантайға Асқар туралы барлық білгенін айтып:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ендігісін Ботагөз сөйлесін,– деп Ботагөзді иегімен нұсқап, Амантайға көзін қысты. Ботагөз Амантайдан ұялып, төмен қарады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Партияның, советтің тәртібі қатты,– деді Кузнецов аз қалжыңдап отырып,– жиылыстың қаулысын бұзуға, советті, партияны танитын, оларға бағынатын адамның хақысы жоқ. Қаулы орындалады. Н... қаласына аттанамыз. Сүйген жігіт сүйген қызын тауып алуға тиісті. Ботагөз Асқарға кеткен жөн-жобасын айтып хат жазсын және осы пәтеріне де баратын жеріміздің адресін тастап кетсін. Сол адреспен ол іздеп келуге тиісті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қызылжарда тосуға мүмкіншілігі болмайтын болған соң, Ботагөз Асқар мен Кенжетайға хат жазды, және «егер хат қолдарыңа тимей қалатын болса, осы адреске соғады ғой» деп ойлап, пәтер үйіне де Асқар мен Кенжетайға арнап хат тастады...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Олар Н...ға жүріп кетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кенжетаймен қоштасып, Петроградтан шыққан Асқар темір жолдың тәртіпсіздігінен жолда жиырма шақты күн жүріп, Қызылжарға келді де Ботагөздің орнын сипады. Көруге аңсап келген Ботагөздің кетіп қалуы жалындай шалқыған оның қуанышын су сепкендей басты, семірген көңілі жүдеді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Орталық партия комитетінен оның алған жолдамасы Омбының Ақмола губерниялық партия комитетіне адрестенген еді. Ол енді не қыларын білмеді. Омбыға бару ма? Ботагөздің соңынан кету ме?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Партия тәртібі қатты. Ойы толқығанмен, Асқар тәртіптен аса алмады. Ол, тез барып, Н...ға командировка алу үшін Омбыға жүріп кетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бұл кез, контрреволюцияның аса қатты қимылдап жатқан кезі еді. Омбыда «Сібірдің уақытша үкіметі» деген құрылып, революцияға қарсы барлық күш соның маңайына жиналды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сол кезде газеттерде Базархан, Мадияр сияқты байшыл-ұлтшылдардың алашорда деген ұйым ашуға кіріскені, ол ұйымның бағыты – революцияға қарсы екені мәлім болды. Омбыда алашорданың облыстық комитеті құрылды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Революцияға қарсы бұл күштер революциялық күштен Омбыда басым еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар Омбыға барған шақта, Омбыдағы партия комитеті революциялық күшті көбейтуге бар ынтасын сала істеп жатқан.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Осындай халде барған Асқарды Обком тез босатпай, ұйымдастыру жұмысына біраз пайдаланды да, Н...ға командировканы бір-екі айдан кейін ғана берді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар Н...ға келсе, Ботагөз елге командировкаға кетіп қалған екен. Қалада аз күн боп, Амантай мен Кузнецовтың жұмысына жәрдемдескен ол, Ботагөз елден тез орала қоймаған соң, «мен де аралап келейін» деп елге шықты. Н... уезінде орыс пен қазақтікі аралас 40 шақты болыс бар еді. «Қазір Ботагөз сол болыста шығар» деген жобамен ол аталған болысқа барса, Ботагөз одан әлдақашан кетіп қалыпты. «Пәлен жаққа кетті» деген жөнге Асқар да жөнелді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Осы қалыппен Асқар Ботагөздің соңынан айдан артық уақыт сонарлап, мезгеген орыннан тап баса алмай-ақ қойды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөзді соңынан қуа жүре, өзі де міндетті қызметін атқара жүре, Асқар Ботагөз туралы елдің пікірін де байқастырды. Ботагөз туралы ел аузындағы сөз: «Аты әйел демесе, ерден артық», «Шіркіннің жібектей созылған мінезі-ай!», «Жап-жас бола тұра, салмақтысына не берерсің!», «Оқып та қалған қыз екен, заң-законге жүйрігі-ай, сабаздың!», «Айыр көмей, жез таңдай деген осы шығар! Шешені-ай, шіркіннің! Сөйлегенде судай ақтарылады, ерні ерніне жұқпайды! Мұндай да тілмар адам болады екен!», «Өзі әлі күйеуге шықпаған қыз дейді. Қандай жігіттің маңдайы жарқырап тұр екен, мұны алуға!..»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Елдің халінен Асқардың байқағаны: ауылдағы әкімдердің көбі соңғы кезге шейін байлар боп келген екен, жуық арада уездік Совдеп сайлау шақырып, болыстық және ауылдық ревкомдарға кедейлерді, әсіресе, майданнан революциялық рух әкелгендерді отырғызыпты. Өздерінен әкімдік кететінін көрген байлар уездік Совдептің өкілдерінің көзін бояп, өздеріне жағымды, тілін алатын, құйыршық, пысықша кедейлерді ревкомға сайлатыпты. Ондайлар сайланған жерде кедейлердің үкіметке тартатын алым-салығы әлі баяғыдай. Байлардың көбі әдіс-айламен салық төлемейді. Малын жасыру байларға салт болған: төрт түліктен мыңдаған қарасы бар байларды болыстық ревкомның тізімінен тексерсе, ондаған ғана мал жаздырған, әйтпесе, о да жоқ, бірнеше байлар болыстық ревкомның тізімінде қу кедей!.. Елде анархия күшейген. Ұрлық-зорлықтан аяқ алып жүргісіз. Қалың мал, көп қатын алу үдемесе бәсеңдеген жоқ. Параның жолы ашық. Ауылдық, уездік әкімдердің біразының қиянатынан аяқ алып жүргісіз.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Елді аралаған Асқар, Ботагөзді қуып жете алмай, айдан артық жүріп Н...ға келсе, асығыс бір қызметпен Ботагөз тағы елге шығып кетіпті. Асқардың келгенін естіген ол оған былайша хат тастап кетіпті:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Мұндай зор қуанышта адамның аузына сөз түсе ме? Не жазарымды да білмей отырмын. Мен командировкаға кеткенде келіпсің, елге шығыпсың. Ұғам! Міне, командировкаға қайта шығуға тура кеп отыр. Сен мені қуып жете алмадың. Мен сені қуып жете алам ба, жоқ па? Әлде, сен мені қууға қайта шығасың ба? Әлде, өстіп, кезек қуысып, көпке шейін кездесе алмай жүреміз бе? Осынын, өзі тамаша емес пе, Асқар? Біз не деген бақытты адамбыз!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жолығуды тілеген – Ботаң!»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Алма-кезек бірін-бірі сонарлап қуған Ботагөз бен Асқар екі айдан артық уақытта Н... қаласында жолықты.
   </span>
  </p>
 </body>
</html>