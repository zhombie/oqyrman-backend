<?xml version="1.0" encoding="utf-8"?>
<html xmlns="http://www.w3.org/1999/xhtml">
 <head>
  <title>
   Сабит Муканов. Ботагоз
  </title>
  <meta content="http://www.w3.org/1999/xhtml; charset=utf-8" http-equiv="Content-Type"/>
  <link href="stylesheet.css" rel="stylesheet" type="text/css"/>
  <style type="text/css">
  </style>
 </head>
 <body class="main">
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сізді жөнелтісіп қайтайын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар киініп Амантаймен далаға шықса, таң қараңғысы екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Күн ашық болады екен. Қансонар, оң жолын берсе жақсы болды!– деді Амантай.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Иығына тонын жамылып, пимамен далаға шыққан Балтабек, Амантайдың атын ерттеп берді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Аңға шығарда Амантайдың денесі құрыстайтын әдеті еді. Әрбір кәсіптің әруағы бар деп түсінетін ол, денесі құрыстағанда «аңшылықтың әруағы аттанарда келетін шығар?» деп ойлайтын еді. Күндегі дағды ма, ұйқысы қанбағандық па, болмаса губернатордың мысы жеңгендік пе, әйтеуір, Амантай құрыстаған денесін қалай керілсе де, атына отырғанша жаза алмады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бірнеше күннен бері аңға түспеген бүркіт, Амантай атқа алып мінгенде, қуанған немедей талпынып екі-үш рет шаңқылдады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ә, жасаған!– деді Амантай естірлік дауыспен,– оң сапарын бере гөр!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ағай, сіз жолмен оралып барасыз,– деді Асқар,– мен мына тетесінен жаяу жүретін жолмен барам.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар тете жолмен Кулаковтігіне Амантайдан бұрын жетіп, «тұрды ма екен?» деп көзін салса, ешбір үйде жағылған шам жоқ екен. «Қалай оятам, ұйықтап қалған-ау!» деп тұрғанында, аржағынан біреу қараң ете түсті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кімсің– деді ол жақындап.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Асқармын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Антон екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Неғып тұрсың мұнда?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Амантайды шығарып салайын деп едім.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қай Амантай?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бүркітші. Аңға шығатын уақыт болды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Губернатордың өзі де аң басып жатыр...– деді Антон күліп,– тез тұрмас.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ол не аң?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Айтайын, ешкімге аузыңнан шығармаймысың?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Шығармаймын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Осында жүрісі көп бір солдат қатыны бар еді, Алексейге губернатор «әйел тауып бер» дегесін, соны әкеліп іңірден қасында жатыр.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сол кезде губернатор жатқан үйдің есігі сылдырлады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Тығылайық!–деді Антон Асқарды итермелеп.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Екеуі бойтаса қылды. Үйден: үстінде бүрме бел тоны, басында қалың шәлісі бар әйел шығып, жөніне тартты. Амантайдың келуін күткендей, ол Кулаковтың үйінің алдына тоқтағанда, төрелер де, казактар да сол араға жан-жақтан жиналды. Баратын кісіден жөнелтетін кісінің саны көп болды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сухомлиновтың сүйетін бір қызығы – салт жүру еді. Сондықтан «аң қағатын жерге шанамен барасыз ба?» деген сұрауға «салт барам» деді ол.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Аңшылар аттанғанда таң білінген еді. «Мүмкін, әкетер» деп дәмеленіп келген Итбай, елеусіз қалып қойғанына қатты налыды. Амантайдың дәрежесі бұдан артып кеткен тәрізденді. Ол, ішінен, төрелерімен тарта жөнелген Амантайды: «жолыңа жуа біткір!» деп қарғады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    ...Итбайдың қарғысы тура келгендей болды. Аңшылар кешке қайтқанда, Амантайды урядник Кошкин желкеден түйгіштеп отырып, Андрейдің сайман қоятын салқын үйіне қамады да, есігін құлыптап, терезесіне қарауыл қойды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Шоқ-шоқ!»–деді оны көріп тұрған Итбай табалап,– әруағыңнан айналайын ата-бабам, сарт болып кетті ме деп ойлаған ем, болған жоқ екенсің! Үзеңгі теңестірем деп шалжақтап еді бәлем, құдай теңестірмегенде қалай теңесе алады? Мойны астына түсе құлаған екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Амантайды қамап тастады» деген хабарға сасып, аңға барған казактардан Асқар мен Балтабек «не болды?» деп сұрастырса, уақиға былай екен:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бурабайдың ық жағына отыз шақырымдай жер барып аңшылар жолдан бұталы бір адырға бұрылады. Түске шейін түлкі кездеспей, бүркіт оннан артық қоян ұстайды. Түс ауа бір түлкі кездеседі. Бауыры жазылып, бабы келген бүркіт қияға өрлеп алып, түлкіге шаншыла түседі. Бірақ түскен жері аңшылардан алыс болады. Жан-жақтан тырағайлап шауып келген аңшылар аттарынан түсе қалса, бүркіттің бір аяғы түлкінің аузына түсіпті. Түлкі бүркіттің тегеурінін шайнап сындырып тастаған екен. Сонда да жібермей түлкіні сау аяғымен өкпесінен сығып өлтіріп тастапты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ашу кернеген бүркіт, Амантайдың өзі келгенше басып отырған аңын бермейді. Амантай кеп бүркіттің сынған тегеурінін орамалмен байлайды да:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Енді салуға жарамайды, әрі шаршады, әрі аяғы жараланды, түлкіден жем айыртайық та, қайтайық,– деп түлкіні соя бастайды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ит, ат, мылтық бәрінен бүркіттің аң алуын қызық көрген Сухомлинов:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Әлі де аң қағайық, «үн батпай қайтпаймыз,– деп болмайды. «Тойса аңға түспейді» дегесін бүркітке жем татқызбайды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Губернаторды түсіндіруге болмайтынын көріп, Амантай амалсыз ереді. Күн еңкейгенше аң кездеспейді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бір кезде бір түлкі көрінеді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жер шамасы алыс. Қайырып жақындатпасақ бүркітке ол алдырмайды,– деген Амантайдың сөзіне болмай:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Құс тез жетеді, жібер!– деп губернатор бүркітті босаттырады...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Түлкіні көзі шалмаған, ашық қан, әрі аяғы ауырып ызалы отырған бүркіт теріс ұшады. Түлкі бір төбенің тасасына түседі. Жоғарылаған бүркіт солай қарай беттегесін, тым-тырағай бытырап, аңшылар тұра шабады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бүркітті көрген түлкі ол кезде тастың үңгіріне кіріп кетеді. Бүркіт түлкіні көрмейді. Әр жерде бытырап шауып келе жатқандардың ішінен адъютант Дудкин: «түлкі мына жақта!» дегендей бүркітке бөркін бұлғайды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Дудкиннің бөркінің төбесі қызыл шұға екен. Көзі Қиядан шалатын қырағы бүркіт, бөріктің шұғасын ет екен деп ойлайды да, мені еже шақырған екен деп, төбесінің тұсына кеп біраз түйіліп жүріп, құлдырап құлайды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Төбесінен бүркіт самғап желе жатқанын көріп сасқан Дудкин, қолындағы бөркін басына кие қояды. Бүркіт оның төбесін бүре кеп үстіне қонады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Әрі аш, әрі ызалы бүркіт саласын қысып жібергенде, тұяқтары Дудкиннің бас терісін айырып түседі. Егер бө-рік болмағанда өлтіріді екен. Уысына бөрік толып сүйекке зақым қылуға жібермейді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Дудкиннің бақырған дауысымен жан-жақтан жұрт жетіп келеді. Амантай келгенше Алексей бүркітті револьвермен атып өлтіреді. Бірақ қарысқан уыс жазылмай, аяғының сіңірін пышақпен қиып зорға босатады. Дудкин қансырап талып қалады. Оны тығыз түрде жақын ауылдан шана алдырып, больницаға жібереді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Амантайдың айыпсыз екеніне төрелер қарамайды. «Бүркітіне әдейі бүргізді» деп жорамалдайды... Кошкин сол арада Амантайдың «бүркітім тілімді біледі» деген әнеугі сөзін айтады. «Бұл өзі кім екен?» деп Амантайға сол арада тінту жасаса, бойынан, губернаторға жер туралы жазған арыз шығады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – «Ә, солай ма?–дейді губернатор,– жерімді переселенцыларға алып берген осылар деп, бүркітіне бұл қастық істеуді үйреткен шығар. Мүмкін, мұның көздегені Дудкин емес, мен шығармын. Құдай сақтады».
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қысқасы, губернатор бүркіттің бұл бүруін Амантайдын, әдейі қастықпен істеткені деп, үкімет адамына қызмет үстінде қастық жасау заңымен жазаға тартуға ұйғарады. Губернатордың бұйрығымен Амантайды Кошкин қалаға әкеп қамайды...
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    ЖЕТІНШІ ТАРАУ
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    ПЕТЕРБУРГКЕ САЯХАТ
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    1
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ертең Петербургке жүреміз деген күні, балаларды оқудан таратардың алдында, қайда баратындығы туралы Асқар әңгіме жасауға ойлады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Төртінші кластағы балалардың алды, әке-шешесі, туысқан-туғаны жоқ, 12–13 жастағы Сағит деген панасыз жетім бала еді. Ол баланың үй-күйі болмағандықтан көбіне школда ұйықтайтын. Кей кештерде Асқар басқа ермек таппай, кітап оқуға ерініп, школда отырғанда Сағит келіп көңілденіп қалатын. Өйткені, Сағит бір жағы ертегішіл, екінші жақтан, бір кеңесті бастап берсе толық ұғып алуға тырысып, содан көп сұраулар тудырады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Егер,– деп ойлайтын еді Асқар кейде Сағит туралы,– стипендияға ілігіп, қалалы жерге оқуға түссе, түбінде ғылым иесі адам боп кетер еді, зиректігі .ғажап. Мен мұнын, ілгері барып оқуына көмектесуім керек!»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Әңгіме айтуға класқа (жинап отырғызған балалардың Сағит алдыңғы жағында еді. Қасында Итбайдың Серғазы деген кластас баласы отыр.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Балалар орналасып болғасын, Асқар европалық Россия мен жер шарының шығыстық жартысының географиялық картасын алды да, мектептің қабырғасына ілді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кәне, балалар!–деді ол, екі картаның арасында тұрып,– қайсың, шығасың сұрауға жауап беруге?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сағит пен Серғазы қолын қатар көтерді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кел, Серғазы, мұнда! (Серғазы түрегеп келді). Жер шарының құрғағы нешеге бөлінеді?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Төртке,– деді Серғазы картаны көзімен шолып алып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Беске!– деді Сағит, шыдамай,– Европа, Азия, Африка, Австралия, Америка.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Серғазы қулау еді. Сағиттің сөзі дұрыс екенін көре тұра ол тәсіл тапты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мен мына картадағы төрт бөлекті айттым. Мұнда Америка жоқ,– деді ол.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мынау қай мемлекеттің картасы?– деді Асқар Серғазыға, европалық Россияның картасын нұсқап.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Серғазы таба алмай тұрғанда Сағит тағы айтып жіберді. Бастапқы жауабын елең қылмаған Серғазы, бұл жолы Сағиттің қыстырылғанын ұнатпай, ала көзімен адырая қарады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Россияның патшалығы тұратын қай қала және қай жерде? Көрсетші?–деді Асқар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Серғазы көрсете алмады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мен көрсетем,– деді Сағит.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Серғазы, сен отыр! Бері кел, Сағит! (Сағит келді). Россияның патшалығы тұратын қаланың аты не?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Петербур.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Германиянікі?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Берлин.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Франциянікі?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Париж.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Енді картадан Петербурді көрсет!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Міне!– деді Сағит бөгелмей.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Одан терең сұрау беруге балалардың білім мөлшерімен есептесіп, Асқар түсінікті тілмен, қысқаша, жүретін жолының мәнісін балаларға әңгіме ғып айтты. Бірақ, бұл әңгіме оған өте қиынға соқты. Өйткені, патшаны ол жек көреді. Жек көрген адамын балаларға жақсы кісі ғып көрсетуге болмайды. Жамандайын десе жоғарғы жердің құлағына шалынады екен деп қорқады. Сондықтан, ол патшаның атын немқұрайды атап қана, балаларға Петербурды мақтады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Әңгімесін бітіріп, балалардың біраз сұрауларына жауап беріп, жақсы оқитындарына базарлық әкелуге уәде ғып, бос жүргенде тәртіпті болудың, сабағын қарастырып жүрудің ақылын айтып, Асқар балаларды таратқанда, Сағит жападан-жалғыз сытылып кейін қала берді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жарайсың, Сағитім!–деді Асқар оны арқаға қағып,– жарайсың, жетімегім! Ертең-ақ адам болып кетесің. Биылдасын ілгері оқуға жіберем. Мен келгенше кітаптарыңды пысықтап жүр, жарай ма? Өзіңе базарлық әкелем. Не әкелейін?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қызық кітаптар әкел, аға! Тіпті қызық кітаптар әкел, жаттап алайын, жарай ма?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жарайды, әкелейін...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Жарайды әкелейінді» айтып, жылы шыраймен Асқар арқаға қаққанда, Сағит әлденені айтқысы кеп бата алмаған адамдай, Асқардың бетіне күлімсірей қарады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бірдеме айтайын деп пе едің?– деді Асқар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сағит күлкілі кескінін солғындырып, төмен қарап тұнжырады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Айт, шырағым, неге бөгелдің?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сағиттің бетіне қараса, көзінде жас іркіліп тұр екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Біреу тиді ме?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сағит солқылдап жылады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Неге жылайсың, айт маған?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сағиттің дауысы дірілдеп, айтайын деген сөзіне аузы келмеді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сен сондай осал ма едің?– деді Асқар, балаға қайрат бергісі кеп,– мен сені мықты деп жүрсем! Мынауың не, жаман, жасық балаша жылап тұрғаның! Ер жігіт болатын бала жыламайды. Жылама, жаман балаға ұқсап!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Баланың неге жылағанын жорамалдаған Асқар, қайрат айтқан болғанмен, өзінің де жүйесі босап, көзіне жас келіп қала жаздады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бала бір кезде көзін жеңімен .сүртті де, қайратты кескінмен Асқарға басын көтере қарады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жігіт!– деді Асқар,– е, бәсе, сүйтші! Жаман, жасық неме деп балалар күлер. Сен олардың көзінше жылаушы болма.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Аға! Әлгі бір журналда жазылған жетім бала бар ғой... жетімге... жетімді оқытып... оқытады... ақша беріп... деп... деген, журналдан оқып ем, мені, сонда ала кетсең қайтеді, аға!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар Сағиттің жалынышты кескініне ойлы көзбен қарап тұрды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Әке-шешең, аға-інің жоғын білем. Сенін, туысқан апаларын, бар ма?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Күйеуге берген үшеуі бар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мен келгенше солардың, біреуінде тұра тұр, Петербурдан қайтқан соң өзім орналастырам.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Апаларыма бармаймын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Неге?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Барғам. Қуып жіберген. Күйеулері байлар, мені менсінбейді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кедейдің қызын не сауыншыға, не бала көтеруге тоқалдыққа алып күң ғып ұстайтын қазақ байларының әдетін жақсы білетін Асқар, Сағиттің намысына тимейін деп одан әрі сұрау берген жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сағиттің ,«мені алып кет» деуінің аржағында тұрған тарихтың бәрі Асқарға айдан ашық еді. Оның қолынан келетін еңбек–қой бағу, қозы бағу. Асқар келгелі, жазды күндері ол сол кесіпті істеді. Қысты күні ауыр жұмысқа жарамайды. Жеңіл жұмыс оған табыла қоймайды. Қылышын сүйреткен қыс мынау. Жаз болса, ашты-тоқты болса да пана тауып күн көрер еді. Қыс ішінде қайда сыяды? Есіркеген үй, көп болса бірер күн тамақ берер. Күн саны көп, таныс саны аз. Жолатпаса қайда барады?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқардың басына осы сұраулар туып, ол біреуін де шеше алмады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ауылдағы жүн көрісі нашар бала жалғыз Сағит емес, Асқар ондайлардың талайын көрді. Жетім балаларды асырайтын приют ауылда жоқ. Аз жасында Асқар кемшілік тұрмыстағы талай адамды көрді, сол кемдердің ішіндегі ең кемі, ең аянышты халдағы–қазақ ауылындағы жетімдер. Асқардың бақылауында айуан малдан жетімнің күні анағұрлым жаман.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ауылдағы жетімдердің тұрмысын жеңілдету ниетімен Асқар үкімет орындарына олар туралы запискалар жазды, журналдарға хабарлар бастырды, бірақ одан шыққан нәтиже жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Ең болмаса оқу жасындағы жетімдердің біразына көмек болсын» деген оймен, ол Итбай аулындағы школа қасына интернат аштырам ба деп жыл сайын талпынады, жыл сайын бұл ойы іске аспай, арман боп қала береді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сағит Асқарға ұнайды. Адам болатындығы, ақылы барлығы, зеректігі оған мәлім. Кітап, газет, журналға құмарлығына, оқыған заттарын ұғуына қарағанда, 12–13-тегі бала дейтін емес, ер жетіп, жігіт боп қалған дейтін. Білімі, ойы, ақылы, тоқуы жас мөлшерінен үздік артық. Егер жағдай болса, бұл бала кісі болайын деп тұр. Жағдай – ақша. Ақша қайда?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Мен келгенше не күн көреді?» деген сұрауына, Асқар жауап таба алмай біраз тұрды да:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сағит! Сен Кенжетайдіжін білесің ғой?– деді оған.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Білем.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Оның Бурабайда тұратын ағасы Балтабек дегенді білесің бе?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Көргем жоқ, естуім бар еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Соның үйіне қалдырып кетсем қайтеді?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Егер тұрғызса.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Мен айтсам тұрғызады. Өзім қайтып келгенше тамағыңа жетерлік ақша қалдырам. Бұған ризасың ғой?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ризамын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ендеше, бүгін кешке Кенжетай Бурабайдағы ағасына жүреді, сені соған ертіп жіберейін.
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    2
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Үлкен үйге шайға шақырады,– дегенге оянып, тұрып, жуынып, киініп, Байсақалдікіне барған Асқар, сонда отырған Итбайды тани алмай қала жаздады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Көкшетау еліне ол кезде Европа киімі жайылмаған еді. Костюм кию былай тұрсын құлақшынның өзін, молдалар, кіреске шатыс киім деп, құлақшынға әуестенген жастарды, оны киюден қатты тиятын. Ат арқасына мінген елдегі «игі жақсы» да, Европа киімін үстіне ілген Итбайдан басқа бір жан болмайтын. Итбайға «неге киесің?» деуге молдалар батпайтын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар үйге кіріп келсе, Байсақалдың оң тізе жағында: үстінде сарыға бояған ешкі терісінен кестелеп тіккен құндыз жағалы тоны бар кестелеген айыр балақ кең тері шалбары бар, басында шұғамен оюлаған айыр ақ киіз қалпағы бар біреу отыр.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кривоносовтың: «Петербурше қазақтың ұлт киімімен баруың қажет» деп Итбайға жазған қағазын оқығанын есіне түсірді Асқар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Шырағым, ана тұсқа отыр!–деп Байсақалдық нұсқаған орнына Асқар отырғасын, оның да жол жүретінін естіген халық:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Сапарын, оң болсын, шырағымды» тұс-тұстан жаудырды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Баяғыда патшаға қазақ бағынып, елдің Шорман, Ыбырай, Зілғара, Тұрлыбек сықылды басты билері Петербургке Көкшетаудан атпен кетіп, жылдан артық, жол жүріп қайтқанын естігені болмаса, бертін заманда Думаға член болған Қосшығұлдың Шаймерденінен басқа кісі Петербургке барыпты дегенді ел құлағы шалған жоқ еді. Петербург былай тұрсын, Көкшетауды айнала қоныстаған Атығай мен Керейден Омбыға Итбайдан басқа барған кісі бар деп естілмеген. Петербург түгіл Омбының өзін, кедей шаруа былай тұрсын, атқа міндім деген пысықсымақтар да Меке мен Мединедей алыс жер деп түсінеді. Итбайды жөнелтуге келіп отырған елдің, «игі жақсы» дегендерінің көбі осындайлар. Солар ертеңгі шайды ішіп, жинап, оның артынан ет жеп болғанша Итбайға әртүрлі сұраулар беріп мазасын алды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кетрампорыңның өзі жердің түбі дейді той, білетіндер?–деп сұрады біреуі.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мырзаның баратын жері Кетрампор емес. Орынбор деп естідім бе қалай?– деп оның сөзін түзеп жатқан бір қартаңдау ауылнайдың сөзіне Асқар күліп жіберді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Неге күлесің, шырағым?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кетрампорға да, Орынборға да бармайды мырза, бұл кісі Петербурға барады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кетрампор-сетрампорыңның қайсысын біліп жатырмыз, елдегі қара қазақ! Орыс қаласының санына құдай болмаса адам жете ме,– деп ауылнай кейіп қалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Өзі осы арадан неше шақырым екен?– деді біреу.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Осы тұрғанда қай жағымызда өзі?– деп сұрады екінші.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ылғи кәпір тұра ма екен, болмаса мұсылман да бар ма екен?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қызылжардағы Ганшиннің астылы-үстілі дүкені сықылды үйлері керемет шығар-ау, оның?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Онда шымқай алтыннан салған үйлер де бар шығар?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Шам шаһарының төбесі күндіз ашылып, түнде жабылып қалады дейтін. Бұ да сондай емес деймісің?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Тек, Шамға теңгермеші, өңгеге теңгерсең де! Жарықтық Шамға не жетсін, алланың береке берген жеріне!.. Петербург қаласы туралы осындай сұраулар қойып дуылдасқандардың сөзіне Итбай жауап берген жоқ. Асқар түсіндірем деп алғашқы кезде тырбанған еді, көпшілік түсінбей орынсыз сұраумен басын қатырғасын о да қойып, самбырлаған кеңесті қызық көріп, құлағын түрді де отырды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ұлықсат етіңіздер, жол жабдығын қамдатайын,– деп Итбай етті жеп болғасын шығып кетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ертең жұрттың ендігі айналдырғаны патша болды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Патшаның аты кім екен?– дегенге, қартаң ауылнай:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мекалай,– деп келе жатыр еді...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Тәй, жағың қарысқыр, оттама! Осы неме қайдан білгір боп кеткен, тәштиіп, «естірген бұқадай! Саған көсемсіген не керек?– деп, бір би қайырып тастады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Білгенімді айтпайын ба?– деп ауылнай мыңқылдап еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сол ма, білгенің,– деді би екіленіп,– аузыңа келгеніңді шатып отырсың! Шабашидың қақолы деп отырмысың, патша жарықтықты, аты Мекалай болатын?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Патша екені рас. Бірақ «тегін жасырған мүртет» дегендей, ол жарықтықтың тегі орыс екенін" жасырамыз ба?–деді бір ақсақал, ауылнай үндемей қалғасын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Азырақ сырқаттаумын дегесін Ғайнолла ишанды оңаша үйге күтіп, дәмін сонда оңаша беріп, көп отырған үйге келмегендіктен шариғат айту теңдігі Ақбас молдаға тиген еді. «Ишан келгелі осы молданың берекесі қашты, иығынан су құйылды» деп кейбіреудің қалжыңдағанына Ақбас молда да, амалы жоқ, үндемейтін. Бұрын бір елдің текесі болғанмен, ишан келгелі оған сөзден сыбаға тимегені рас та.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мына отырған молдадан сұрау керек,– десті біреулер патшаның кім екендігі туралы жұрт таласып жатқанда.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сұрасақ сұрайық,– деді би,– Ақбас молда, сен айтшы, патшаны кәпір деуге бола ма?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Әлбетте болмайды. Аллаһу-тағала...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Е, бәсе, солай деші!– деді би Ақбасты бөгеп,– әуелі құдай, екінші патша ағзам емес пе, бізді бағып-қағатын, рас па, молда?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Рас.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ендеше, не бар таласатын. Патшаны кәпір деудің өзі күпірлік. Дұрыс па, молда?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Дұрыс емес!– деді таласқан ақсақал,– Наморот Шәддәт патша болды ма?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Болды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ол кәпір ме? Кәпір! Перғауын патша болды ма? Болды! Ол кәпір ме? Кәпір! Патшаның ішінде кәпір жоқ деуге бола ма, онда? Жоқ, болмайды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ақсақалдың сөзі дәлелді көрініп кеткесін, би бөгеліп қалып еді. Ақбас молда өзінше дәлел тапты:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кәпірді кәпір деуге бола ма? Сіз оны білесіз бе?– деді ол, ақсақалға.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Е, енді кім дейміз, мұсылман дейміз бе, кәпір демегенде?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жұрт ду күлді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Онда рауаят бар, яғни, расулымыз айтқан: Һешбір пәндені кәпір деуге туғрилап айту шариғатқа хилаф деген. Кімнің кәпір, кімнің мұсылман екенін бір алланың өзі біледі деген.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Дау көбейді. Әркім әр жақтан әртүрлі сөз айтып, бірін-бірі тыңдамай, Ақбастың басын әнкі-тәңкі қылды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Асқар, сені Қақаң шақырады,– деді Бүркітбай кіріп Асқардың өзі де сөзден мезі боп қашқалы отырғанда.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Барайын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қайда?–деп сұрады Асқар, дуылдаған жұрттан сытылып далаға шыққасын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Өз үйіне.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар келсе Итбай, Горбунов, Елікбай – үшеуі стол. қасында отыр екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жүрейік енді. Күн түске тармасып та қалды,– деді Итбай.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Міне!– деп Горбунов ұсынған қағазды Асқар оқып көрсе, сұлу әріппен тізілтіп жазған паспорт екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар паспортты оқып тұрғанда Горбунов көзін оның кескінінен айырған жоқ. Кошкин соңғы бір келгенінде, Горбуновқа айтқан еді: «Губернаторды Андрей қонақ қылған түні, таңға жақын мен көшеде Кузнецовтан шығып желе: жатқан біреуді көрдім. Өзім мас едім, кескінін айыра алмадым, Досанов сықылды көрінді. Губернаторға доложить етуге анығын білмегесін болмады. Ол Петербургке барады екен. Сіз оны бақылаңыз. Сөздерін, жүрісін аңдыңыз. Егер жат мінезі білінсе маған тез білдіріңіз», деп.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Горбунов Асқарды содан бері сынап, оғаш мінез таба алмады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Горбуновтың күдікті көзқарасын сезген Асқар, «неге үңілдің?» дегелі тұр еді, ойын Итбайдың сөзі бөліп жіберді. Итбайдың інісі Елікбайға айтқан ақылына қарағанда, болыстың кандидаты Елікбай екенін Асқар сол арада білді. Бұрын ол, кандидат басқа біреу шығар деп жорамалдайтын еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ел ұстау оңай емес,– деді Итбай інісіне,– ел деген мұз сықылды: ақырын ұстасаң түсіп кетеді, қатты ұстасаң сынып кетеді. Мынау ел қолыңда қалып барады, аз күн болса да бағып-қаққалы отырсың. Жинап ұстамай, айғырсыз байталдардай бытыратып алма. Қорыққанын сыйлайтын заман. Бір жағын сыйлап, бір жағын ықтырыңқырап ұстамасаң болмайды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жасы отыздың жуан ортасына келіп қалғанмен, алдында Итбай сықылды ел бағатын ағасы болғасын, Елікбай жастықтың тізгінін тежемей, балалы-шағалы боп қалғанына қарамай, әлі де болса ойын-тойдың, бозбалашылықтың базарын қуып жүрген жігіт еді. Итбайдың жанына жамандық ойламайтын ол, ел меңгерем деген ойды басына ешуақытта келтірмеген. Болысқа кандидат сайлады деген атағы болмаса, билік жұмысына араласуға ойы болмаған.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Табан аузында ел басқарам деуді өзіне ауырсынғандай болған Елікбай:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Басқа біреуді қалдыра тұрсаң қайтеді?– деп еді:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Өзің не айтып отырсың!–деп ағасы ұрысты.– Байқамай сөйлейтін сен бала емессің, айтып отырғанын, не өзіңнің? Қара шаңыраққа берген құдайдың бақытын біреуге қиям деп рас айтып отырсын, ба? Періштенің құлағына шалына көрмесін мына сөзің. Маған ондай сөзді бұдан былай естіртпе!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Болыстықты кішірек патшалықтай түсінеді екен-ау, мұның өзі!–деп ойлады Асқар,– Борис Годунов елерде баласы Федорға осылай өсиет айтып еді, үлкен патша мен кіші патшаның ойының арасында айырма аз болады екен-ау!»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Міне мөр!– деді Итбай, қалтасынан дорбаға салған мөрді Елікбайға алып беріп,– сақ бол, ұры-қары мөріңді ақ қағазға басып алып, сыртыңнан подлог жасап басын, кетіп жүрмесін. Ал, отырма енді, әлгі Бүркітбай қайда кетті? Атты жектіріңдер. Жүріп кетейік.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Итбай «түс аумай жүрейік» дегенмен, өз тұқымының үлкен үйлерінен дәм татып шыққанша, әруақтарға дұға оқылып болғанша күн еңкейіп кетті. Бурабай, Қырауқамыс арқылы Омбыға тура алып баратын, сұлыға жараған денелі екі ақбоз ат көсем жегіліп, есік алдында көп уақыт тұрды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жайшылықта саждаға басы тимейтін Итбай, ағайын-туғанымен амандасып болғаннан кейін, ишанның айтуы бойынша мешіттен бесін намазын оқып, содан аттанбақ болды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Үйінен мешітке біржола киініп шығып, Асқарды қасына мінгізіп, Бүркітбайға божы ұстатып, ширығып тұрған күмістей екі ақбоз атты ойнақшытып Итбай мешіт алдына кеп тоқтады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Асқар, сен намазға кіресің бе?–деді ол, шанадан түсіп.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Өзіңіз барыңыз.
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    3
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Омбыға бірге жүрейік деп хабар салғанмен, келем деген күнінен кешіккесін Алексей тоспай жүріп кеткенін, Итбай Бурабайға келіп бір-ақ білді. Ол кезде күн таудан асып кешкіріп қалған еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Олай болса жолдағы елдің біреуіне барып қонайық,– деп Итбайдың ілгері жылжығысы келгенмен:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Осы арадан ерте аттансақ болады ғой,– деді Асқар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Алыс жолға барасың, нан-тұзымды татып кет,– деп Андрей де жабысты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқардың қонамыз дегендегі ойы Ботагөзді көре кету екенін Итбай аңғарды. Соған қарағанда, «к,ой, жолдан қалмайық» деп тарта жөнелгісі кеп бір тұрды да, тағы да, ойлана кеп, бөгелуді мақұл көрді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқардың Ботагөзде ойы барын, ол ойын орындауға құрып жүрген планын Итбай әлдеқашан білген. Ботагөзді көрмей тұрғанда, Асқардың бұл ойына бөгет болу ниеті Итбайдың басына келген жоқ еді. Ботагөзді көргеннен кейін, оған қызыққаннан кейін, түбінде оны Асқар емес, өзі алатындығына Итбай күмән етпейді. Бұл жөнде, Асқар мен екеуінің майдандасатынын да Итбай жақсы біледі. «Бірақ,– деп ойлады Итбай,– Асқарда менімен белдесетін не шама бар азар болса, жоғарғы ұлыққа арыз беріп тырбанған болар, одан не шығарады ол? Беделімді былай қойғанда, мен оны қалтаммен ұрып жықпаймын ба?»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Соңғы кезде, әсіресе Мадияр келіп кеткеннен бері, Асқарды Итбай жек көре бастады. «Мынадан бойыңды тарта ұста!– деп кетті Итбайға Мадияр,– мынауың теріс жолға кетіп бара жатқан жігіт!»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Теріс жол» дегені – социал-демократия жолы екенін, ол жолдар не жол екенін Мадияр Итбайға қазақы жалпақ тілмен ұғындырды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бұрын да Асқарда күдігі бар Итбай, Мадиярдың сол сөздерінен кейін Асқардан аяғын тарта бастады, сөйте тұра, Асқарды оның Петербургке алып бара жатқан себебі мынау: Итбай орыс тілін шала біледі. Петербургте осы жолы: министрлерге, кәтте, патшаның езіне жолығуына оның күмәні жоқ. Үлкен ұлықтың алдында дарақыланып, аузына келген сөзді оттайтын адам Итбай емес. Өзінің салмағын жеңілдететін жерден ол, бойын тартып ұстайды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Патшаға, министрлерге жолыққанда,– деп ойлады Итбай,– шала білген орысшаммен былдырақтағаным бойыма мін болар, одан да тілмәш арқылы сөйлескенім келісер, менің орыс емес екенімді олар біледі. Сондықтан орысша білмеуімді сөкпейді. Тілмәш арқылы сөйлесуім, салмағымды ауырлатуы мүмкін, тілмәшті менің күтушім деп ойлауы мүмкін!»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқардан басқа тілмәштің ретін Итбай ойлап-ойлап келтіре алмады. Орыс тілін білем дейтін, және Асқардан көрі сенімді әркімдер бар, бірақ өзі білетін адамдардың, әсіресе, маңайдағы қалалардың орыстарының айтуынша, Асқардай орыс тіліне жетік адам қазақта жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қазақ былай тұрсын,– дейді Итбайға тамыр орыстары,– орыс тілін сенің учителіңдей білетін орыс та аз. Ол, жабайы орыс түгіл, урядник сияқты, кішігірім төрелерден де орыс тілін артық біледі.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Итбайдың да ұлттық тәкаппарлығы бар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Патшаның, министрлердің алдында Асқар орыс тілін маймаңдатып сөйлеп тұрса, мен түгіл, бүкіл қазақ атаулының шоқтығы көтерілмей ме?» деп ойлайды Итбай. Міне, осы ойлармен, бір жағы – Асқардан артық тілмәш таба алмай, екіншіден – Асқарды ұзақ жолда қаттырақ сынағысы кеп, бірақ бұл ойын Асқарға да, басқаға да сездірмей, Итбай Асқарды жолға алып шықты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Олар Андрей Кулаковтың үйіне түсті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Әлгі Асқар қайда жоғалды?–деп сұрады Итбай Бүркітбайдан, шай ішіп болған соң.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Балтабектікіне кеткен шығар. Ол соншыл ғой өзі.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Осылардың ілік-шатысы бар ма, немене, келген сайын жампаңдап бара береді?– деді Итбай Бүркітбайдан тағы сыр тартып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бұрын «жоқ» дегенім қайда, енді болмаса!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – «Енді болмасаның» мәнін айтшы!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Талай айтқан сөзім болса да, маған осы сөзді қайталата бересіз-ау, Қақа! Мынау қалың бермеген, жүзіктің көзінен еткендей, қылыштай қылпылдаған жас жігіт, анау аққудың көгілдірігіндей желкілдеп өсіп келе жатқан бүлдіршін қыз. Ол қыз «Ботагөз» десе – ботагөз. Тұнжыраған қарақаттай екі көзі жаутаңдап мөлдірейді де тұрады. Асқар соны сағалап жүр.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сен осы сөзді жай қалжыңмен айтасың ба, болмаса бірдемесін білесін, бе? Немесе жай «солай-ау» деп жорамалдайсың ба?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Көзім көріп, қолым ұстаған белгім бар дей алмаймын. Бірақ егер мен кісі танитын болсам, осы қызда Асқардың олда-білдә, көңілі бар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ә, солай ма?–деді Итбай түк білмегенсіп.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Итбайдың сөз түрін, ернінің емеурінінен аңғарып үйренген Бүркітбай, көмекейінде бірдеме тұрғанын шамалады. Ботагөзді айттыру туралы ойын Итбай айтпағанмен, «осы қызда көңілі бар» дегенді Бүркітбайдың құлағы шалған да еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қақа!– деді ол, сондықтан қылмыңдай сөйлеп,– ілуге тұратын аң. Егер шын ықласыңыз кетсе, мен ағасының тамырын басып көрейін, неміз кетіпті. Ат-тонымызды алып қалмас, не дер екен?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бүркітбай! Бұл жолы сөз қозғамай-ақ қояйық. Ұзын тұсауы қолда ғой, (қайда барар дейсің, сен Асқардың ізін аңдып, сол жаққа барып қайт, неғып отыр екен? Мен кеше қонақтармен отырып кеш жатып ем, ұйқым қанған жоқ еді, сен қайтқанша аздап мызғи тұрайын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бүркітбай жөнеле берді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Әй, Бүркітбай!–деді Итбай,– мынау Андрей итің аш жатқызбай ма екен бізді?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бір семіз қаздың басын қырыққан.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ендеше бар, көп кешікпе, бірақ!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бүркітбай шығып кетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бұл кезде Асқар, Балтабек, Кенжетай үшеуі Балтабектің үйінде кеңесіп отыр еді. Қастарында Айбала, Сағит, Ботагөз. Соңғы үшеуі тыңдаушы ғана.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сапарың оң болсын, Асқар,– деді Балтабек амандықтан кейін,– түсі игіден түңілме деп, тумасаң да туған інімдей көремін сені, міне түн жамылып отырмын ғой. Аман барып, сау қайтуыңа тілектеспін.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мен білмеймін бе оны?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Саған айтайын деген бір сөзім. Анау күні көзің көрді, Амантай нағашым жазықсыз ұсталды, сүйегім деп іздеп келіп үйіме әлдеқалай бір дам жазып түскені еді, мұндай күйге ұшырағаны шымбайыма қатты батады. «Күш қазандай қайнайды, күресерге дәрмен жоқ» дегендей.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқардың көз қыры Ботагөзге түсіп еді, оның көзінде мөлдіреген жастың тамшылары маржандай тізбектеліп, омырауына домалап жатыр екен. Асқар қарағанын көрген Ботагөз, көңілдегі ойын ашығырақ білдірейін деген кісідей, немесе, Асқарға шаққандай, өксіп-өксіп алды. Айбалаға қараса, о да көзін сүртіп отыр екен. Бұл көрініс Асқардың сезіміне ауыр тиді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ол кісі кәзір қайда?– деді ол күрсініп.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Поетаппен Омбыға жөнелтіп жіберді. Кошкин әкетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ешкім ізденді ме?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кім ізденсін. Мықты тырнаққа іліккесін ізденгенмен бола ма? Баласы мен әйелі келіп еді, тамақ бергеннен басқа ештеңе бітіре алмады. Мал жүрер жер бар ма екен деп, барын даярланып келген екен. Оны өткізе алмады. Реттеуге тырысып көрейін деп урядник Кошкин, баласынан 50 сом алған еді, қолынан келмеді ме, болмаса алдады ма – түк те шығарған жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жақында жөнелтті ме?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жақында. Өзіміз баруға жүрексіндік. Тамақты Ботагөз тасып беріп жүрді. Жөнелтер алдында ғана мен бір рет сөйлесіп шықтым.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Не айтады?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ол кісінің айтқаны көп... Ботажан– деді Балтабек Ботагөзге жалтақтап,– Айбала екеуің Степанның үйінен бір байлам темекі сұрап әкеліңдерші, насыбайым таусылып қапты. Айбала екеуін, барып келіңдер тез. Әй бала,– деді Балтабек Сағитқа,– сен де баршы, мыналар қорқар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Айбала, Ботагөз, Сағит үшеуі киініп, далаға шығып кетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сенен жасырар сырымыз жоқ, Асқар,– деді Балтабек, оңаша қалғасын,– малға емес, басқа сүйенген адам екенімізді көріп жүрсің. Әлгі бала жат жұрттыққа жаралғанмен, аз күн қолымызда тұрғанда ренжімесін деп күтіп отырған бала еді. Малға қызықсақ алдақашан біреуге қолынан жетектеп шырылдатып беретін ек. Одан мал алмағанмен аштан өлмеспіз деп, жасы жетіп келе жатқанмен әлі ешкімге атастырғанымыз жоқ. Тіпті, айта берсең, оң қол, сол қолын танығасын, өз теңін өзі тауып кетсе, оған ренжитін мен жоқ. Көрші орыстың қыздарымен елігіп сабақ оқыған боп жүр. Оқытатын кісілер зирек дейді. Тіл-ауыздары тасқа! Оқығанмен оны молда болады, не төре болады демеймін. Керексіз дегенде өзі де қояр деп бетке қақпаймын. Мен саған бір сұмдық айтайын, Асқар, Амантай айтады, Итбай айтты дейді, осы Балтабектің қарындасын маған алып бер деп дейді. Мұндай сұмдықты естіп пе ең, Асқар? Естіген жоқ шығарсың. Амантайға сен осыған кіріс депті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Амантай не депті?– деді Асқар сызданып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кірісе алмаймын, біреудің қаршадай баласын аузыңа алып, құдайдан қорықпай ол не дегенің,– деп қайырып тастапты. Амантай айтады, Итбай дейді, түрмеде шірітуге қолдан келгенін істеп бағады, дейді. Иттің тілеуін құдай беріп, мен мынадай кіріптар болып қалдым, дейді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ә-ә-ә!– деді Асқар ауыр дем алыспен,– солай де, Балтабек!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Солай, Асқар,–деді Кенжетай тұнжырап.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Өз көңілің қалай?–деді Асқар сынағалы, Балтабекке.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Нені қалай дейсің?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Итбайдың сөзіне қалай қарайсың дегенім ғой...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Асқар, шын айтасың ба? Ол не дегенің! Тірі боп жер үстінде жүргенде неге көнейін ол қорлыққа. Мен өлгенде ғана Итбай дегеніне жетер. Өлмей көне қоймаспын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ағайынды үшеуміз,– деді Кенжетай да екіленіп,– үшеуіміздің біреуміз тірі қалсақ та Итбайға мұны істетпеспіз.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жеуге ниет еткенде алды-артына қарамай қомағайланып, өжеттеніп кететін, бет алған жерін ойып түспей, қансыратпай, жалмамай қоймайтын кәрі қасқыр – Итбайдың Ботагөзге қарап ұлығаны Асқардың жанын түршіктірді. Өмірі жаңа гүлденіп келе жатқан Ботагөзге нөсер бұршақ төгіп, күл-талқан қылатын дауылды қара бұлт жылжып келе жатқан сықылданды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – «Не істеу керек?– деп ойлады Асқар тұнжырап отырып,– дауылдың бетін бұрып, қара бұлтты кері көшіруге менің әлім келе ме, жоқ па? Әлім келмесе қайтем? Шешегін жаңа жайып құлпырып келе жатқан нәзік гүл, шынымен сұрапыл ұрып сола ма? Рақымсыз, көзсіз соқыр қара күштің уысына түсе ме? Шынымен пана бола алмаймын ба? Онда маған тірімін, кісімін деп керегі не?.. Жоқ!.. Мен кісімін!.. Мен тірімін!.. Мен де дауылға қарсы тұрарлық қайрат бар! Мен оған қорған болам!.. Шамамнан асқанда, Ботагөзбен бірге мен де солам!..»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жәй солай, Асқар,– деді ауыр оймен аз уақыт еңсесі түсіп, төмен қараған Балтабек басын көтеріп,– дос-жар болғасын шағып отырғаным ғой. Бірақ «иттің иесі болса, бөрінін, тәңірісі бар» деген Итбайдың аранын ашқанына күйреп отырғам жоқ. Өлім біреу. Оның зорлығына тірі боп көнбеймін. Әуселесін көрейін, қарақшы кәзәптің!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Не істер дейсің?..– деп Асқар Балтабек пен Кенжетайды жұбатқан болды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бірді айтып, бірге кетіп қалам,– деді Балтабек,– менің саған айтайын дегенім: сен Омбыға бара жатырсың. Заң-закүнді кісіден сұрайтын жігіт емессің. Амантайды бұдан қуынатын кісінің жоқ екенін көріп отырсың. Ақ іс. Сұрап табарсың, тілеуің алдыңдағы жігітсің, сен осы жұмысты қарастырып көр, сәті түсер жері бар ма екен? Оның айып-шамы жоқ, қалтаңа ептеп тиын-сиын да салайық, әлімізше. Біреу-міреудің аузына жалатуға керек болар. Алымның заманы ғой.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Итбайдың ниетін естіген Асқар, «Омбыға бармай қайтып кетсем қайтеді?»–деп ойлап отырған еді. Мына сөз оған қамшы болды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Ботагөз бен Балтабектің керегіне жарауымның бұл бірінші жолы екен,– деп ойлады ол,– әрі қарай барар-бармасымды Омбыға бара көрермін. Мына жұмысқа әдейі арнап барайын. Ізденіп көрейін. Мүмкін, адвокаттардан ретін табатыны бар шығар».
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Оқасы жоқ,– деді Асқар Балтабекке, ойын қорытқасын,– ізденейін. Сәті түсуі мүмкін.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ендеше, біз қамданайық.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Түк те қамданба. Ақшаңның маған керегі жоқ. Адвокат жалдасам өз ақшам жетеді. Шыққан шығынды қайтып келгесін алармын. Ал, жасырын параны мен бере алмаймын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Егер ісіңді реттеймін деп тұрса ше?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Онда да бере алмаймын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – О не дегенің, Асқар? Е, онда не болды? Құрғақ аяққа бата жүре ме? Сен олай деме, Асқар құдай оңдап алымға ілігетін жер болса аянба!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Осы кезде Ботагөз, Айбала, Сағит Степандікінен темекі алып қайтып, үй алдындағы кішкене қараңғы қораға кіріп, есікке жақындаған кезде біреудің тықыры естілді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Тықырлаған, Айбаланы ұстай алып еді, қолы төсіне тиді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бұл кім еді, ойбай!–деді Айбала дауысы қаттырақ шығып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөз Айбаланың артына тығылды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Әлгілер бірдемеден қорқып жүр ме, дауысы шығады?– деді Балтабек орнынан қозғалып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Өй, кімсің?– деген Айбаланың сөзі құлағына тигесін, Балтабек ұшып түрегеліп, босағадағы балтаны қолына ұстай жүгіріп барып есік ашып еді, Айбаланы біреу құшақтап тұр екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Ботагөзді Итбай алып қашып кетті ме?» деген қауып кіріп, есік алдына жүгіре шыққан Балтабек, Айбаланы құшақтап тұрған Бүркітбайды жағадан алды да, балтаны тастай беріп шекеден жұдырықпен періп кеп жіберді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Өй, есің дұрыс па? Мен!– деді Бүркітбай сасып қап.– Оның не? Қатыныңды жейді дедің бе?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кімсің?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бүркітбаймын!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Неғып жүрсің?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Езуіңді ұрайын, мұндай қатынжанды боларсың ба? Тапа-тал түсте кім жейді дедің қатыныңды, сонша алабұртып, айдың, күннің аманында?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ботагөз қайда?– деді Балтабек, Бүркітбайдың жағасын босатып, Айбалаға.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мен мұнда, аға!– деді Ботагөз.
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    4
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқардың оқыған тарихи материалдарына қарағанда, Омбы қаласы 1714 жылы Петр Біріншінің бұйрығымен салынған.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ондағы ниеті – қазақты, маңғұл тұқымдас елдерді ішіне ала, Қытайға қанат жаю; Балтық теңізінің бергі жағасынан Шведтерді қуып, Европаға Россиядан терезе ашқаны сықылды, Омбы арқылы Қиыр Шығысқа, Орынбор арқылы Орта Азияға терезе ашу. Петрдың бұл ниеті Россия патшалығының екі жүз жылдық отарлану саясатымен аяқталды, оның жеңіл өткен жерлерінің көбі алынды. Соның бірі – қазақ даласы.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Осындай тарихына қарап бастапқы кезде Омбыны жек көрген Асқар, оның школында біраз жыл оқып, білімнің дәмін татқаннан кейін, қала туралы ол пікірін өзгертті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Патшаның саясатына қала айыпты емес,– деп ойлады ол,– Омбы –мәдениет .кіндігі!»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Оқып жүрген кезінде елді сағынатын Асқар, елде жүргенде Омбыны сағынатын еді. Оның сол сағынуы Омбыға бет алып шыққаннан кейін бұрнығысынан күшейген тәрізденді. Ол тез жетуге асықты. Бірақ суыт жүрген кісі атпен арада үш қонып жететін Омбыға, Итбай табандатқан он шақты күн жүрді. Жолдағы елдер: Керей, Қыпшақ, Уақ рулары еді. Солардың басты адамдарында Итбайды білмейтіні аз екен. Оның үстіне құданың құдасы, жиеннен туған жиеншар сықылды, іліктері де көп болар ма? Соларға қонақтап асықпай жүргендіктен Омбыға он шақты күнде зорға жетті. Жолшыбай көңілсіз келе жатқан Асқар, Омбыға жететін «үні түлкіге түсетін бүркіттей бойы елегізіп, бұйыққан орнынан көтеріліңкіреп отырып, тымағын сыпырып қолына алды. Күндіз аздап қырауытып буалдырланған ауа райы кешке қарай жадырап, аспан ашылған еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Омбыны сағынған Асқарға, қаланың шет жағындағы тапал қарағай үйлердің өзі аспанмен таласқандай биік көрінді. «Омбы – білім ордасы» деп ұққан оған, Омбының ауасынан білім исі шығып тұрған тәрізденді. Көше бойындағы діңгектердің үстінде әлсіздеу жанған электр шамдарының барлығы оған күндей көрінді. Суыққа бойы шираған бағана басындағы сымдар, өз бетімен шыңғырып, гитар күйінің дыбысын бергендей болды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Көшенің жолы тақтайдай даңғыл екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Әй!–деді Итбай Бүркітбайды иығынан тартып, Бүркітбай «не айтасың?» дегендей бұрыла қарағанда,– енді божыңа ие бол. Біреуді қағып кетпе, мұнда кісі құмырсқадай көп жүреді. Бірақ есіңде болсын: Омбыда, осы мезгілде, көшеде байлар рисактарын жарыстырады. Егер сондайларға кездесе қалсаң, алдыңа түсірмеуге тырыс! Ертістен өткеннен-ақ Бүркітбай кесем атты қатар жегіп алған еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Желдей жүйрік біреуі кездеспесе, біздің екі аттан озуы құдай-ақ та!–деді Бүркітбай жиналып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Тек!– деді Итбай,– кепиет сөз айтпа!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Шеткі көшелерді біраз бойлап жүргеннен кейін жолаушыларға Учительская семинарияның үйі кездесті. Бұл үй Асқардың көзіне анасындай жылы ұшырап, оның барлық ой-сезімін өзіне тартты. Үйдің жататын, оқитын бөлмелері оның көзіне елестеп кетті. Оның түсе қалғысы келіп еді, ширыққан, қызған аттар жұлдыздай ағып өте шықты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Келіп қалды!–деді Бүркітбай, семинариядан өткен кезде, артына қарап.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Не кеп қалды?–деді Итбай елегізіп:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Тырнадай ербеңдеген ана бір ұзын сирақ ат, әлгінде көлденең көшеден ағызып келе жатыр еді, енді артымызға түсті. Екпіні сұмдық! Атты айдайын ба?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Итбай артына қараса, сүттей жарық көшемен танауынан бу құшақ-құшақ бұрқырап, жіліншігін ақпен ораған арғымақ, аяқтарын көсілте басып, зымырап келеді екен. Шанасы – биік, өзі жеңіл.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Алдыңды берме!– деді Итбай.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сырылдаған шана мен сықырлаған тұяқтың дауысы естілген соң, қос боз ат елеңдеп келе жатыр еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Қырдағы малдың, желгіші еді,– деген ой келді Асқарға, Бүркітбай аттарды айдай жөнелгенде,– «чистокровный» арғымақтарға сыр бермесе жарар еді!..»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Аттардың жарысы Асқарға қаланы ұмыттырды. Омбының Кадетский корпусы бар үлкен көшесін бойлай желген қос боз ат, ой қаладан дең қалаға шығатын көпірге шейін арғымаққа оздырмады. Арғымақ иесі алдындағы пар аттың жарыса жөнелгенін біліп, атын бастырмалап мазақ қылайын деген ойға кіріп еді, қос боз ат жеткізбеді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бүркітбайға салса, сол қалпымен тарта беріп, арғымақ кейін оралғанда бірақ тоқтау еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ағай!– деді Асқар Итбайға, көпірге жақындағанда,– енді жетер жарысқанымыз. Кейін оралайық. Пәтерге түсу керек қой. Түн боп кетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Әй, Бүркітбай! Тарт аттың басын!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қызып алған аттар Бүркітбайдың қолын қарыстырып зорға саябырлады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қалай жүрейін?–деді Бүркітбай аттарын тоқтатып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кейін бұрыл, Сарыбастікіне барайық.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сарыбас Итбайдың гимназияда оқып жүрген баласы. Асқар оны естігенмен, көрген жоқ еді. Өткен жаз, оқу біткеннен кейін Сарыбас ауылына барғанда, Асқар демалысқа кетіп жолықпаған. Кенжетайдың айтуынша, ол мұрнын көкке көтерген тәкаппар. Тірі пендені менсінбейді. Амандаспайды. Жаздың ыстық күнінде қолынан ақ перчатканы түсірмейді. Үстіне ылғи хош иіс құяды. Қарға адым жердегі ауыл қонаққа шақырса, пәуескеге пар ат жеккізіп барады. Сөйлеген сезінің жартысы орысша, әйел құмар. Өзі ептеп өлең шығарады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Желіккен аттардың божысын ұстап, қалай жүр, былай жүр!» деп Итбайдың сілтеуімен жүріп отырған Бүркітбайға:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Тоқта!– деді Итбай бір үйдің қақпасының алдында.– Жаңылмасам, осы үй. Сен кіріп шық. Осы үйдің қабаған иті болатын. Қолыңа құнт ал, қауып алмасын. Қақпаға кірсең, қора ішінде, оң қолда биыл салынған бір ұзыншалау, тапал ақ үй тұрған шығар. Орта есіктен кipсең, Сарыбас сонда.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кеткен Бүркітбай көп кідірмей қайтты. Үстінде қамзолша қасқыр ішік киген, сақалды біреу онымен ере келді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жаңбырбаймысың?–деді Итбай.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Я, Итекеңбісің? Мал-жан аман ба? Әкелші қолыңды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Екеуі қолдасты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Аттар қақпадан кіріп, тапал ақ үйдің алдына келгесін, жолаушылар үстін сілкіп, шанадан түсті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Үйге кіріңіздер.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Сарыбас үйде жоқ шығар?»–деп ойлады Асқар, коридорда Итбаймен бірге сырт киімін шешіп жатып, Жаңбырбайдан басқа ешкім көрінбеген соң,– бар болса әкесін қарсы алар еді ғой!»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сыртқы киімін тастаған қонақтарды, Жаңбырбай ішіне кілем төсеген, жүгі ауылша жиналған кең, бөлмеге кіргізсе, төрдегі айна алдында бір жігіт теріс қарап, галстугін байлап тұр екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Әкең келді, Сарыбас!– деді Жаңбырбай.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Салмақпенен бетін бұрып кейін қараған Сарыбасқа, Асқардың көзі түссе: көнтек ауыз, домалақ мұрын, тұз көз, бет пернесі татарға ұқсас, шашын «ёжик» қып қырыққан, тапал бойлы, талдырмаш сары жігіт екен. Асқардың естуінше, оның жасы 17–18-де болуы керек еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бойына қарағанда 13–14-те дейтін.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар Сарыбасты сағынған әкесіне шүйіркелесіп амандасар деп ойлаған еді, Сарыбас оны істемеді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ә, саламатсыз ба?–деді ол әкесіне салқын леппен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Денің сау ма, шырағым?–деді әкесі.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сарыбас қазақ әдетімен «шүкір» деген жоқ.
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    5
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жаңбырбай кеңесімпаз адам еді. Қонақтары шешініп жайланғаннан кейін, екі терезенің аралығына қойған сандықтың үстіне малдасын құрып алып, шай келгенше сөзден аузын жиған жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кеңесінің бастапқы кезінде Асқар Жаңбырбайды ел жайын сұраған адам екен деп ойлап еді, аздан кейін оның кеңесін тыңдауға жалықты. Өйткені, Жаңбырбайдың сұрары да, айтары да ылғи сауда туралы ғана екен: «Өгіздің бағасы не? Тері-терсек қымбат па? Жылқы терісі, сиыр терісі неден? Мал терісін жинаушы көп пе? Көздеменің бағасы қалай? Еттің бағасы, ұнның бағасы, қант, шайдың бағасы не?..» Міне, оның сұраулары осылар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ал, өз жанынан айтар әңгімесі: биыл қай жердегі базарға барғаны, не сауда істегені, көрген пайда-залалы, Омбыдағы сауданың жай-күйі, тағы сондайлар...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Өзінің де сауданы жақсы көруінен бе, болмаса Жаңбырбайдың ажарына қарағандық па – Итбай да оның кеңесіне ұйыған кескінмен анда-санда тіл қатып қойып, тіл қатпағанда басын изеп қойып, Асқардай жалыққандық белгі көрсеткен жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Тоңазып қалғанын үйге кіріп шешінгеннен кейін білген Асқардың денесі шайдан кейін жылынды. Жол соқты боп шаршаған Бүркітбай атын жайғастырғасын шайға шейін шынтақтап жатып қалғып алып, шайдан кейін:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Әй,– деді Асқарды санға түртіп сыбырлап,– сауда кеңесі бітетін емес қой, далаға шығып келсек қайтеді?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Шықсақ шығайық.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қора кең еді. Тысқа шыққан Асқар мен Бүркітбай кең қораның түкпіріне суытып қойған аттардың қасына барып, шананың үстіне отырды. Ол күні түн қараңғы еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Анау бір тұрғандар да аттар мен шаналар ма?– деді Асқар, қораның басқа бір түкпірінде шоғырланған бірдемелерді нұсқап.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ие, аттар. Анау терезесі көшеге қараған, қақпанын, оң жағындағы үлкен қарасай үйде де толған қонақ. Кім екен деп мана ат ағытқанда сұрастырып ем, әр жерден келген болыс, билер дейді. Сол үйдің өзінің иесі де болыс деген сөзді естідім.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ә, солай де.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Әй, Асқар!– деді Бүркітбай аздан кейін,– осы сен залым жігітсін, бе деп ойлаймын... Рас па?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қайдан білейін! Өзіме залым сықылды емеспін. Залым десең дәлеліңмен айт.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Шыныңды айтпай-ақ қойдың-ау!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Не шын?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Тұяқтың қызын алатыныңды неге жасырасың. Мені дұшпан көресің бе?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Неге дұшпан көрейін, дұшпан көретін қастығыңды көргем жоқ. Расымды айтқан едім, нанбайсың.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Неге нанайын қарап отырып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Неге нанбайсың?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қалжыңбастығыма қарап, сен мені түк білмейтін есер деп ойлайтын шығарсың. Мен білмейтін жер үстінде не бар деп білесің?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Білсең айт.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Осы Омбыға сен не үшін келдің?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Не үшін келдім?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Тұяқтың қызы үшін келдің.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Оны қайдан білдің?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Біле-е-е-мін!.. Мен білмейтін жер астында. Амантайдың жұмысын орындап қайт деп Балтабек жұмсағанын мен білмейтін шығармын. Сен менен жасырма, несін жасырасың? Жасырсаң да білемін: Амантайдың жұмысын орындап қайтсаң, қыз сендік болады да қояды. Ол маған тайға таңба басқандай анық.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сенің бір жаман мінезің бар, Бүркітбай,– кісіге сенбейсің.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сенбейтінге неге сенейін, сенетінге сенем!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мен айттым ғой.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жоқ, сен айтқан жоқсың, сен маған сырыңды айт. Егер тісімнен шығарсам кәпір өтейін. Сенің ойыңды білемін, Асқар. Сен мені аузын басса, к... сөйлейтін, ішіне ас айналмайтын жігіт деп ойлайсың. Менің ішімде жан ашпаған сыр мен жан көрмеген ызбот көбін білмейсің. Мен дос болуға да жарайтын жігітпін.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Ызботының ішіне сүңгіп көрсем қайтеді?» деген ниетпен Асқар Бүркітбаймен сырласуға ойлап, тамағын кенеп кеңес бастағалы ыңғайланып еді:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сендерді шақырады,– деді Жаңбырбай үйінің жігіті келіп.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Қап!» деп өкінген Асқар, тағы бірде кеңесермін деп ойлап, шақырған жігітке еріп, үйге қарай аяңдады. Бүркітбай да соңынан ерді.
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    6
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мынау жас қонаққа,– деді Жаңбырбай Асқар тыстан келгеннен кейін, әйеліне,– төсекті Сарыбастың бөлмесіне салып бер, жастар ойнап, күліп бірге жатсын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бұл сөз Асқарға жағымды тиді. Ол Сарыбасты оқыған азамат көріп, Ботагөздің басындағы ауыртпалықты жеңілдетуге жәрдемге шақырғысы келді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сарыбас жататын бөлме кішкене екен. Ішіндегі кереует біреу екен. Асқарға деген төсек кереует алдына, жерге салынды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Оңаша бөлмеге кіргеннен кейін, Асқар Сарыбасты кеңеске ұйытпақ боп тамырын басып көріп еді, ажары өте сырғақ. Асқардың бірер сұрауларына ол жауап та берместен, кереуетіне шешініп жатып, шынтақтап роман оқуға кірісті. Бұл қылық Асқарға ұнамады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Қарай гөр, мына шынашақтай неменің нығызын!– деп кейіді Асқар ішінен,– қол тоқпақтай боп шіренуін!.. Қасқырдың бөлтірігінің қылығы осылай келеді!..»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Теріс қарап жатып қалған Асқар, ұйқыдан оянса, басы аздап ауырып қалыпты. Сарыбас жуынып кеп, бетін сүртіп жатыр екен. Құрысқан денесін жазғалы керіліп, ыңыранған Асқардың дауысына Сарыбас орамал астынан қарап еді, кешегі тәкаппарсығаны есіне түсіп, Асқар үндеген жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар мен Сарыбас шайға да араз кісідей тымырайып, жауап қатыспаған қалыптарымен келді. Сол үндемеген қалпымен Сарыбас оқуына кетті. Асқар үйде қалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Шайға бірге отырған Бүркітбай, Итбайдың көзінше Асқарды біраз ажуалады:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қалай батыр?-– деді ол қылмыңдап,– түсіңе ел жақ кірді ме? Ондағы жұрт есен-сау ма екен?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Ондағы жұрт» деген сөзден Ботагөзді жорамалдаған Итбай жымиып күлді. Ол күлкіге түсінген Асқар, Бүркітбайға тігін келді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сен-ақ еріге береді екенсің!– деді ол.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Е, ерікпей, әкем Көккөз жаңа өліп отыр ма? Үйде ерікпе, Омбыда ерікпе, енді қайда ерігеміз!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қалжыңбастық не керек?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қалжыңдап мен саған не айттым? «Ел-жұрт аман ба екен?» деген сөз де қалжың болғаны ма?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қойшы өзің!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мына байғұс неден қысылды?.. Қарап отырып танауын, қусырылғаны несі?..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар шыдамай тысқа шығып кетті. Аздан кейін Жаңбырбай да шықты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ағай!–деді тысқа шыққасын ашуын басқан Асқар,– осы қалада жақсы адвокаттар бар ма?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Неге болмасын. Бұл қалада нелер жан жоқ дейсің.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қазақ адвокат бар ма?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Фамилиясы кім?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Құзғынбаев. Семейден бе, анығын білмеймін, әйтеуір бір жақтан келді. Жұрт осыны білгір деп тұр. Орыстар да мақтайды. Алған ісін іс қып шығарады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Адресін білесіз бе?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Білем. Осы арада жақын. Жаяу баратын жер. Қазір үйінде де шығар. Немене, жұмысың бар ма еді?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жәй, әшейін, жолығатын азғана шаруам бар еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Оған баратын болсаң, қақпадан шығасың да, оң қолға бұрылып екі квартал жүресің. Содан сол қолға бұрылып екі адым жүргесін, алдыңнан бір кішкене алап кездеседі.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Алаптың оң жақ бетінде терезесінің алдына қайың өскен, қызыл төбелі, жаңа қарағай үй бар. Сол үй. Жаңбырбай сілтеген жобамен Асқар жүріп келіп, терезесінің алдына ескен қайыңы бар, жаңа ағаш үйді тауып, сыртқы есіктің басқышымен көтеріліп, есіктің тұтқасына қолын салса, тұтқаның қасында алақандай жезге жазба қарыптармен ойған, «Кузгунбаев» деген жазу тұр екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Есіктің маңдайшасынан салбырап тұрған ілмегі бар сымды қоңыраудың, сабағы деп жобалаған Асқар, ақырын тартып қалып еді, қоңырау даусы шылдыр ете түсті. Аздан кейін есіктің ішкі жағынан ит абалап, есікті тырнап, коридорды басына көтерді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Перестань!.. Цит!..– деген әйел дауысы естілді ішкі жақтан.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мүмкін бе?– деді Асқар есік ашқан бұйра шаш, зор денелі, толық, ақшұбар орыс әйеліне.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сізге кім керек?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Кузгунбаев.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Әйел, Асқардың бас-аяғын көзімен бір шолып өтіп, бар деуге де, жоқ деуге де білмей аз тұрды. Бұл Құзғынбаевтың әйелі – Антонина Евгеньевна еді. Адвокат болғаннан бері Құзғынбаевтың үйіне кісі көп келетіндіктен және келген кісілердің жүзден тоқсан бесі ылғи даумен келгендіктен, сол даушылардың қайсысының, қалтасы қалың, қайсысынікі жұқа болатынын Антонина Евгеньевна кескініне, киіміне қарап ұғатындай болған. Қалтасы жұқа адамдардың дауына кіргісі келмейтін Құзғынбаев, «үйде жоқ деп айтыңыз» деген сөзді Антонина Евгеньевнаның құлағына сіңірген. Бастапқы кезде өтірікке аузы бармаған Антонина Евгеньевна біртіндеп дағдыланып, аздан кейін «бар» деп айтатын кісіге де, «жоқ» деп қалатын күйге ұшыраған. Осындай «жоқ» деп қалу салдарынан үлкен даумен келген бай қазақтар орыс адвокатын жалдап, оны естіген Құзғынбаев артынан өкінген. «Сіз ойлап, түріне қарап жауап беріңіз» деген ол әйеліне. Содан бері әйелі кескініне, киім-кешегіне қарап, ойланып алып, «бар», «жоқ» дегенді содан кейін айтатын болған. Антонина Евгеньевнаның Асқарға іле жауап бере қоймағаны осы.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Келген кісінің қалталы, қалтасызын айырып беруге Құзғынбаевтың да, Антонина Евгеньевнанын, да бір көмекшісі иті – неміс овчаркасы еді. Құзғынбаев овчаркаға арнап сыртқы есіктің босағасынан кішкене тесік істеп қойған. Сырттан кісі тықырын естігенде овчарка үнсіз жүгіріп кім сығаланды да, келген адамның киімі жөнсу, кескіні жүдеу болса үреді; киімі бүтін, денесі толық адам болса, маңқ еткен бір ғана дыбыс беріп, артынан кісі шыққанша үндемей тұрады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқардың кескін-кейпіне қараған Антонина Евгеньевна өз көзіне сенерін, я итінің көзіне сенерін біле алмады. Өз кезіне сенсе, Асқар онша жөнсу кісі сықылды емес, ал, егер жөндем кісі болса ит неге үреді? Ол қалай қаталасты? Антонина Евгеньевнаның жауаптан кідіруіне тағы бір себеп осы еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ғапу етіңіз,– деді Асқар, Антонина Евгеньевна тез жауап бере қоймағасын,– ол кісі үйде бар ма, жоқ па? «Жоқ» деген сөз шығып кетті Антонина Евгеньевнаның аузынан.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Осы кезде, Антонинаның өтірігін әдейі ашуға шыққан адамдай, денесі еңкектеу келген, зор мұрын, орта бойлы қара сұр кісі шыға келді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сізге кім керек?– деді ол Асқарға, Антонинаның сасып қалғанынан аздап қаймығып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Құзғынбаев.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Құзғынбаев мен болам,– деді орысшалап.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Өте сүйкімді,-– деді Асқар да орысшалап,– менің сізде азғана жұмысым бар еді, мүмкін болса үйіңізге кіріп айтайын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Пожалуйста.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Өтірігімді шығардың», деп ренжіген кескінмен Антонина Евгеньевна кетіп қалды. Құзғынбаев Асқарды кішірек бөлмеге кіргізді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Оңашаланғаннан кейін Асқар Құзғынбаевқа ең алдымен өзін таныстырды. Содан кейін елдегі қалың бұқараның ауыр халын, үкімет адамдарының, болыс, билердің зорлығын айтып өтті. Бұл сөздерге Құзғынбаевтың жабайы кескінмен қарауы Асқарды қайран қалдырды. Асқардың сынауынша, Құзғынбаев ел тағдырына қайғырмайтын, өзіне-өзі тойған адамдай көрінді. Ел жағдайына Құзғынбаевтың бүйрегі бүлк етпейтінін көргесін, «қазақ» оқығанында да мұндай адамдар болады екен-ау!» деп таңданған Асқар, кеңесін қысқартып, Амантай уақиғасын айтты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бұл өте ауыр жұмыс екен,– деді Құзғынбаев Асқардың кеңесін тыңдап болғасын,– губернаторға покушение жасау оңай емес.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Покушение жасаған жоқ қой, шынында.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ол бізше ғой. Ал, губернатордың көзқарасынша, ол – покушение. Губернатордың пікірі – пікір. Мұндай жұмысқа адвокаттар аяғын байқап басады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Оңай деп өзім де айтпаймын,– деді Асқар Құзғынбаевқа біраз кеңескесін,– бірақ сіз осы жұмысқа кірісіңіз. Адамгершілік үшін кірісіңіз.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жарайды. Кірісейін,– деді Құзғынбаев аз ойланып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ендігі мәселе ақша. Жалданбай адвокат жұмыс алмайтынын Асқар көзбен көрмесе де, естіген. Күші келген жердей Асқардың тартынғысы да келмейді. Бірақ оның басына келген ой: «оқыған адам нашар кісіден ақша сұрай қоймас!..»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Ақша аласыз ба? Қанша аласыз?» деген сұрақ, лықылдап жұтқыншағында тұрғанмен, Асқар ол сөзді айта алмады, айтуға ақшаны емес, Құзғынбаевты қимады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жарайды, жақсы!..– деді Құзғынбаев қобалжып, Асқарға тарайық дегендей ғып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Ақша аласыз ба?» деген сөзді айта алмай, Асқар киініп есікке бара берді де, ұятын қайратына жеңдіріп алса, алмаса да бетін ашып кетейін деп ойлап, солғын қоштасып отырып қалған Құзғынбаевқа тағы келді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ғапу етіңіз!– деді ол,– ұмытып барады екем. Жұмыс алғандығы үшін адвокатқа сый болуға тиісті ғой.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Әрине.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ұят болса да сұраймын: ол қанша болады?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Бұл сауда емес, тиісті заң бар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мөлшерін білгім келіп еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мұндай ауыр жұмыс мың сом!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқардың төбе шашы тік тұрды. Қатты қаққанның өзінде, оның қалтасында ең көп дегенде, екі жүз сом шығатын еді, өзгесі жолға керек қаражат.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мың сомсыз мұндай істі алуға болмайды,– деді Құзғынбаев, Асқардың қысылғанын сезгендей,– бірақ оқыған азамат екенсіз, жеңілдік жасайын: жеті жүз сом.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Саудаласудың ретін таппаған Асқар, шынын айтты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Оған ретім келмейді,– деді Құзғынбаев.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Бір есептен бар ақшаны осыған беріп, Петербург баруды қойып, елге қайтсам қайтеді?» деген оймен Асқар Құзғынбаевты қалта мөлшеріне қарай бұрмалайын деп еді. Құзғынбаев: «болмайды!» деп отырып алды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ренжіген Асқар Құзғынбаевқа қош айтыспастан үйден шығып, көшеде жүріп келе жатып ойға батты. Оны реніш теңізіне тұншықтырған бір ой: Құзғынбаев сықылды оқыған адамның мынадай қара ниеттігі. Оқығаннан мұндай ақшақұмар шығады деген ой Асқардың басына бұл күнге шейін келмеген еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Жауыз, қара ниет!–деп сөкті ішінен Құзғынбаевты Асқар,– халықтың дұшпаны!.. Оқығаннан да мұндай арам ниеттер болады екен!.. Оқығанның да Итбайы болады екен?..»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мырза, тоқта!– деген дауысқа Асқар басын көтеріп қараса, Бүркітбай екен, Жаңбырбайдың үйіне келгенін білмей қапты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Неғып тұрсың?– деді ол Бүркітбайға.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сені аңдып тұрмын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Менің немді аңдисың?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ие, жолың болды ма?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Не жол?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жәй, әлгі адвокатқа сөйлескеніңді айтам...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Уа, қойшы, Бүркітбай. Сен-ақ дүниедегі бар пәлені тіміскілей береді екенсің...
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Рас айтам, келістің бе?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар үндемей өтіп кетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қабағың тым түсіп кеткен екен,– деді Бүркітбай орнында тұрып қалып,– жемқор неме дейтін еді, аранын кең ашқан екен ғой. Менен, әзірге сырыңды жасыра тұр, түбінде ең пайдалы кісің мен болам... Осы сөзімді ұмытпа!..
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    7
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Һа-һа-һа-һ!..– деген өзінің қатты айқайынан шошып оянған Асқар, есеңгіреп, аз уақыт орнынан тұрмай отырды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Қатты ұйқыдан зырқылдап ауырып қалған шекесін, екі жақтан саусақтарымен басып, шынашағымен кезін уқалап, аздан кейін есін жинаса, маңайындағы адамдардың бәрі шырт ұйқыда. Асқардың өз даусы өз құлағына өте қатты естілген еді. Сондай қатты дауысқа маңайында жатқандардың оянбауы оны қайран қалдырды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқардың бұл жатқан орны – үшінші кластың вагонының іші еді. Омбыдан шыққандарына үшінші күн. Проводниктің айтуына қарағанда, алдағы таңда поезд Петербурге бармақ. Бұлардың келе жатқан составы – Маньчжуриядан Петербургке тура жүретін экспресс. Ол составта үшінші кластың вагоны әдетте болмайтын. Экспрестің, жұмсақ вагонына билет алуды шығынсынған Итбайдың тілеуі қабылданғандай, экспреске сирек тіркелетін үшінші кластың қатты вагоны Итбай билет алған күні тіркеліп, «Петерборға жеткізсе бәрібір емес пе?» деп, Итбай билетті қатты вагонға алған. Осы вагонның ішінде Асқар мен Итбай бір купеде қарсыма-қарсы жатады. Ұйқыдан шошып оянған Асқар, көзін кеңірек ашып, екінші купеде жанған май шамның әлсіреп келген жарығымен кескіні күңгірттеніп шалқасынан жатқан Итбайға қараса, демін біресе аузынан, біресе мұрнынан алып, бірде тамағы, бірде мұрны қырылдап, о да шырт ұйқыда екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Есін жиған Асқар, неге шошып оянғанын ойлады. Ол түс көрген еді. Түсінде: «Бурабай қаласына келіп Балтабектің үйіне қонған екен дейді. Сол үйде ұйқтап жатқанында біреулер тапыр-тұпыр үйге кіріп келген екен дейді. Асқар да, үй іші де ояна келсе, үйге келгендер – Итбай бастаған бір топ жігіт екен дейді. Сол арада Итбайдың жігіттері Балтабекті де, Асқарды да, Айбаланы да байлап тастап, Ботагөзді үйден сүйреп ала жөнелген екен дейді, басқа істер қайраты таусылғаннан кейін, байлаулы Асқар, көрші үйлер естір ме екен деп ойлап, қатты айқайлап жіберген екен дейді...»
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Міне, Асқардың шошып оянған дауысы – осы дауыс. Купенің ауасы өте нашар, және ыстық екен. Тынысы тарылған Асқар пальтосын жамылып, дем алғалы вагонның буфері жаққа шықты. Вагонда ояу тірі жан жоқ. Бәрі де шырт ұйқыда. Буферге таяу купеде панарын алдына қойып, проводниктің өзі де қалғып отыр. Асқардың олай еткенін вагоннан ешкім сезген жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Вагонге кірер сыртқы есікті ашып, Асқар далаға қараса, алашұбар бұлты бар, айлы түн екен. Келе жатқан жерлері қалың орманның іші. Асқар есікті жаппай біраз тұрды. Оған поезд тоқтап тұрған сықылды, тоқтаған поездың астынан жердің өзі сырғып жүріп жатқан сықылды болды. Қасқыр тиген жылқыдай орманның қалың ағашы үркіп қашып бара жатқан сықылды көрінді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Ботагөз туралы ойлағаны: «Алдында не күн күтіп тұр! Торлаған қасқыр көп. Тоқтыдай солардың аузына түсіп кете барасың ба? Бақыт сәулесін көресің бе?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Тамбурда бірсыпыра уақыт тұрып, дем алып, аздап бойы тоңазыған соң, Асқар вагонға кіріп, купесіне беттеді. Жатқан купесіне бұл жақындағанда екі адам қарсы келіп, қымсынып өте берді. Кескіндері күңгірт. «Бейсауат жүрген неғылған адамдар?» – деп ойлады ол.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Купесіне кеп, орнына отырғаннан кейін, Асқарға: «әлгі қан жауғырлар ұры боп, бірдемемізді сыпырып кетті ме?» деген ой келді. Сол ойдан кейін, ол түрегеп, өз чемоданын қараса, орнында тұр.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Итбайдың жолға алған сандықшасы төсегінің астында еді. Оның ішінде патшаға әкеле жатқан сыйлар бар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Итбайдың сандықшасы аман ба екен?» – деп ойлаған Асқар, еңкейіп көйке астына қолын тықса, дәнеңе жоқ! Асқардың жүрегі су ете түсті. Не қыларын білмей сасып қалды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Итеке! Ау, Итеке!– деді ол Итбайды оятып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Итбай өте қатты ұйқтап жатыр екен. Дауыстап оятқанына тұрмағасын, Асқар қолын батыра түртті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Һа-һа!..– деді шошып түрегеп Итбай.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Итеке!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Һа-һа!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Есіңді жинашы, ояншы, Итеке!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Һа-һа!.. Асқармысың? Немене?..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сандықшаңызды қайда қойып едіңіз?!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жамбасымның астында да. Оны неге сұрадың?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ендеше сандықшаңыз жоқ!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Е, ол қайда?– деді Итбай атып тұрып, астын сипалап,– ойбай, жоқ!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жаңа осы арадан бір ыңғайсыз адамдар өтіп еді, солар ұрлады оны!
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Ойбай қуайық!– деді Итбай ұмтылып.– Ә, құдай, ә, жасаған, я бабам, я әруақ!.. Өзің жөн бер!–деді Итбай жалаң аяқ Асқардың артынан коридорды бойлай жүгіре басып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бұлар вагонның басына тақалғанда, көзін уқалап панарын көтеріп проводник өз бөлмесінен шығып келеді екен.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Багажымыз ұрланды,– деді Асқар оған.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қашан?
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жаңа. Ұры ұзаған жоқ. Жүріңіз!..
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Проводник те сасқан болып, Асқар мен Итбайға еріп тамбурға шықты. Осы кезде ашық есіктің алдында тұрған екі адам қолдарындағы сандықты сыртқа лақтырып жіберіп, өздері де секірді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Қап!– деді Асқар мен Итбай қосынан.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Итбайдың көзі қарауытып, басы айналып кетті. Ол сол араға отыра қалды.
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    СЕГІЗІНШІ ТАРАУ
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    ПЕТЕРБУРГТЕ
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    1
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Петербургке енді жарты сағатта жетеміз деген проводниктің сөзі Асқарды аса қуандырды. Аспандағы жұлдыздай жарқырап, көзін қызықтырып, бойы жетпей арманда жүрген қиялы енді, баулыған құстай қолына кеп қонған тәрізденді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар Петербургті ең алғаш, бастауыш мектептің 2–3 кластарында оқып жүргенде естіген еді. Зиректігіне қызығып, Асқарды жақсы көретін учитель, «осы қалпыңмен жақсы оқысаң, бұдан кейін орта мектепті бітіріп, содан кейін Петербургтің университетіне барасың», дер еді, оған учитель, сөйтіп, Петербургтің қаласын, каналдарын, үйлерін, ескерткіштерін мақтап, Асқардың аузынан қызығу сілекейін ағызар еді. «Шіркін, сол қаланы бір көрсем!» деген арман Асқардың жүрегінде бала жасынан орнаған еді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Петербургті жердің жұмағы деп ұққан Асқар, бертін келе, семинарияға түсе, Достоевский мен Некрасовтың, тағы сондай Петербургтің көлеңке жағын көп көрсететін жазушылардың шығармаларын оқып, «жердің жұмағында да» кемшілік барын білді. Петербург туралы тарихи және көркем шығармаларды кеп оқыған Асқар, оны көруге құмартты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Семинарияға түскенде, Асқардың ойы: оны төрт жылда бітіріп, содан кейін, жоғары білім алуға Петербург бару еді. Ол тілегіне қолының қысқалығы жеткізбеген Асқар, «ең болмағанда бір көрсем» деген арманнан қол үзбейтін.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Міне, сондай, көрмей сағынған Петербургке ол келе жатыр.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Жарты сағат уақыт, асыққан Асқарға жарты жылдан артық сияқтанды. Терезеден қараса әлі – түн. Түнге терең сүңги зымыраған поезд Асқарға, поезға мінген халықты сүйремей Асқардың шыдамын сүйреген сияқтанды. Поезд ілгері зырлаған сайын, Асқардың жуан шыдамы жіңішкере бергендей, қалын, шыдамы жұқара бергендей болды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Поезд тоқтады. Тысқа жұртпен бірге Асқар мен Итбай да шықты. Дала қою тұман. Сонда да түн реңкі бозамық тартқан. Бұл таңның білінуі ме, әлде вокзал маңында жиі жанған электр сәулесінің жарығы ма, оны Асқар айыра алмады. Носильщиктер келіп, қызмет еткісі келгендігін білдіріп еді, ауыр жүктері болмағандықтан, Асқар оларды қабылдамады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сапырлысқан көп халыққа, төбесін шынылаған вокзалдың кең үйіне таңдана қараған Асқар, Итбайды залда бір жерге орналастырды да, газетте жазылған хабар бойынша, юбилейге келген өкілдерді қарсы алатын Ішкі Істер министрлігінің комнатасын іздеді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Осы бөлмеде» дегенге Асқар кіріп барса, ішін салтанатты жасаулармен безеген кең бөлме екен, төрінде стол сыртында, соғыс генералының формасында, ұзын айыр сақалды біреу отыр, одан басқа: ала жібек шапанды, өзбек тақиялы, ақ сәлделі, шығысша сәнді киінген он шақты адам бар.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Шығыстықтармен генерал сөйлесіп отырғандықтан, Асқар әдеп сақтап, генералға бас изеп қана сәлем берді де, босағадағы орындыққа отыра кетті.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Сөз түрлеріне қарағанда, шығыстықтар – бұхарлықтар екенін байқады Асқар. Олармен сыпайы сөйлескен генералдың өзін елемеуін Асқар ауырлады. Аздан кейін есіктен офицер формалы бір жас жігіт кірді де, автомобиль даярлығын айтты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Сіздер гостиницаға барыңыздар,– деді генерал бұхарлықтарға,– сіздерді (офицерді көрсетіп) мына господин бастап апарады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Бұхарлықтар генералға шығысша қоштасып, офицерге еріп шығып кеткесін, генерал телефонный, трубкасын қолына алып, әлдекіммен болмашы бірдемелерді сөйлесіп отырып алды. Асыққанын кескінінен, қимылынан ұқтырған Асқарға ол, көз қырын бірер рет елеусіз аударды да, қайтып қараған жоқ.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    «Мынау қайтеді?» деп ойлаған Асқар шыдамсызданды да, генералдың телефонмен сөйлесіп болуына қарамай орнынан тұрып барып, губернатордан алған мандатын ұсынды. Генерал Асқардың бұл батылдығын ұнатпағандай кескініне тура қарады да, трубканы ілместен, сөйлесіп жатқанына: «Одну минутку» деп, көзін Асқардың қағазына жүгіртіп өтіп, стол үстіндегі бір кнопканы бармағымен басты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Содан кейін, Асқарға тағы бір қарап қойып, телефонмен сөйлесе бастап еді, бөлмеге біреу кірді. Асқар берген қағазды генерал соған ұсынды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Жүріңіз, мұнда!– деді ол Асқардың қағазын оқып шығып.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Генералға ренжіген Асқар, оған қош айтыспастан, шақырған адамға еріп коридорға шығып еді, ол оны тағы бір бөлмеге апарып, даяр бланкіге Асқардың және Итбайдың аты-жөнін жазып қолына берді. Асқар оқып көрсе, «Европейская гостиницаға» түсетін ордер екен. Ордер берген адам Асқарға қай трамваймен қалай барудың жобасын айтты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Екеуі трамвайға кеп мінді. Сол кезде тұман сұйылып, аспанды иектеген күн көзі көріне бастады.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Тура, кең көшелі, биік, сұлу үйлі қалаға трамвайдың, терезесінен жаутаңдап қараған Асқар мен Итбай сол қалыптарымен кешке шейін жүрер еді, егер «түсер кезде айтарсыз» дегендіктен, праводник «келдік!» демесе,
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Олар гостиницаға кіріп, оның қожасына ордерлары мен документтерін берді де, үшінші этажға, аралары шалғай, екі номерге орналасты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Мұндай әдемі гостиницаға, мұндай әдемі номерге Асқар бұрын түсіп көрген жоқ еді. Асқар ұялса да, ертіп әкелген есікшіден номердің, гостиницаның бар тәртібін сұрап алды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар таза киімін киіп, «не халде екен» деген оймен өз номерін жауып, Итбайдың номеріне барса, ол жолдан келген кір киімімен, ақ одеял жапқан никель кереуетке қисайып, қалғығалы жатыр екен. Асқарды көріп, Итбай басын көтерді.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Әуелі жуынып, таза киініп, содан кейін мынандай таза төсекке жатудың қажеттігін, гостиницаның, номердің тәртібін айта кеп, Асқар Итбайға былай деді:
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мұндай үлгілі жерде, жақсы болсаң да, жаман болсаң да, өзің үшін ғана емес, халқын, үшін боласын. Мұндағылар жаман қылығыңды көрсе, сені ғана емес, халқыңды кінәлап, алған тәрбиесі, өскен ортасы сондай дейді. Ал, жақсы қылықтарыңды көрсе, үлгілі, тәрбиелі елдің баласы екен деп, халқын, туралы жақсы пікірде қалады. Олай болса, ағай, сіз, өзіңіз үшін ғана емес, халқыңыз үшін бұл арада аса таза, аса әдепті болыңыз. Расын айту керек, сіз былайша, ауқатты адам болғанмен, әкімшілік жұмысына көптен араласқанмен, шаһардың мәдениетті тәртібін аз білесіз. Ақылдымсыды деп мені сөксеңіз де айтайын.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Айт, шырағым, айт!– деді Итбай Асқардың сөзін бөліп,– «көп жасағаннан сұрама, көпті көргеннен сұра» деген. Сен жас та болсаң көпті көрдің. Залалды сөз айтып жатқан жоқсың. Танымайтын, мойны алыс жерге келдік. Мынаның қасында Омбы да ауыл сияқты екен. Мұндайда намысқа тырысып, сыр бермегеніміз жөн.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Рахмет, ағай. Сөздің қысқасын айтайын: сіздің үстіңіздегі киіміңіз Петербургке лайық көрінбейді. Сізде ақша мол. Алдымен, осы қалада ен, жақсы киінетін адамдай болып киініңіз.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Мақұл, шырағым. Сен де қалаған киіміңді ал. Борыш-қарышы жоқ, «бір жолға қоян терісі де шыдайды» деген. Құдай десіп жолға бірге шыққан соң, бір ауыртпалығыңды көтерем.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    – Рахмет, ағай, оны ыңғайына қарай көрерміз.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Екеуі тысқа шығып, Пассажға барды да, Итбай өзіне: құндыз жағалы күзен ішік, дөңгелек құндыз бөрік, жақсы екі костюм, галошымен шегрен етік, ішкі-тысқы көйлектер алды; Асқарға: сыпайы пальто, костюм, галошы мен бәтеңке және крахмал жағалы сорочкалар әперді.
   </span>
  </p>
  <p class="heading0" style="text-align:center;">
   <span style="font-family:Times_avs_space_New_avs_space_Roman;font-weight:bold;font-style:normal;">
    2
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Асқар оянса, ұйқысы қанып, денесі сергіп қалған екен. Жатарда ол үлкен терезенің шымылдықтай үстінен салбырап, екі жағына жиырыла жиылатын қара барқыт пердесін жапқан еді. Содан ба, я таң әлі атқан жоқ па – бөлменің іші қараңғы.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кереуеттен басын көтерген Асқар киінбестен, сәкіге төселген қалы кілемнің үстімен жүріп барды да, пердені екі жаққа жиыратын жібек бауды тартып кеп қалды. Төңкерілген ыдыстан ақтарылған судай, даладағы жарық қараңғы бөлмеге лық етіп құйылып кеп кетті. Ақтарыла құйылған жарықтың көбігінен шапшыған Асқардың көзі жасқанып, ол кірпігін жұма қалды да, аздан кейін ақырын ғана көтеріп, кең көзінің өткір қарашығын еппен ғана сығырайтты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Көзін сәулеге үйреткен Асқар, терезеден қараса, аспан айнадай ашық екен, нұры толқи жарқыраған күн түске тармасып қалыпты.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Кеше Пассаждан алған сорочкасын, костюмін киіп, шамасынша сыланған Асқар, бөлмесін жауып, екінші қабаттағы парикмахерге барып, шашын қырықтырып, басын жуғызды.
   </span>
  </p>
  <p class="heading0">
   <span style="font-family:Times_avs_space_New_avs_space_Roman;font-weight:normal;font-style:normal;">
    Парикмахерден шығып Асқар Итбайдың номеріне барса, ол да түрегеп, киініп диван үстінде отыр екен,. бірақ киімдері – ауылдан киіп келгендер. Кескіні жүдеу.
   </span>
  </p>
 </body>
</html>